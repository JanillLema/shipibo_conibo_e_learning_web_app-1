Peokin yoiya .
Bake ainbo .
Bake benbo .
Nato kirika tsanas janeya riki 4 baritiaya bakebo shinanxon axona .
Tsanas riki maxkoshoko yoina , mari jisa kikin ishto itan koshi , jawen raniriki ranshintani kikin soi , jiwi kinimeran oxai , paon piai itan mesko yobinbo jawekiaxon banai , bake pikoketia jaki yoina itan koshonara bake chixoyamatani aniai ja riki tsanas .
Nato kirika riki axeamisbobetan tsinkixon aka .
Mesko jawekibo jainoa oinax mia axetikopi .
Min anibaon itan mibe axeaibaonribi mia akinti atipanke .
Jaskaribiakin min axeamisninribi mia akintibo jake jainxon bena shinanbo min bibotikopi .
Non axemeranxonbi kirika jakon akin onantanan mia aniti jake noimisti itan min jema akinti shinanya jakonax itan jakoni ninkakanani wetsabobetan jatikopi .
Nato kirikameranra jake mesko jawekibaon mia axetibo jonii iananbi itan tsiniananbi wishatibo , sikatibo , imaa yoitibo , winotabo ninkati , rabitibo , bewatibo , ribojantibo itan wetsaboribi .
Raroshamankin itan raya , rayashamankin nato kirika awe , mia onan inon minra atipanke raenanyananbi axewe , mina riki nato kirika koiranwe .
Yomeranan onanananti .
Nokon jema .
Axeamisnin jaskaaxon bakebo betan tee atibo yoiya .
Nato tee anoxon westiora yosibetan yoyo iwe .
Bakebo betan joi seneanwe yosiba merati kanoxon .
Bakebo jemaki ika bewa bewakinwe minbi jee pikoxon nato bewa jato bewakinwe .
Pikonon bokanwe non jemanko mesko jawekibo jema jayata oinon bokanwe .
Bakebo iwewe jema onamakin , jainxon yosin yoiyai joibo jato ninkakinwe .
Yosin bakebo jaskatax jema peokoni yoiyai .
Axeti xobonko joxon jato yokabo awe : .
¿ jaweki noa yosin yoiya ? .
¿ jawe janeki ika yosin jema ? .
¿ jawe janerin min jeman jane ? .
¿ jawekeskamein min jema peokotai bena ika iki ? .
¿ ramaki non jema jawekeska iki ? .
¿ jawekopimein moatian ikatiai jawekibo moa yamake ? .
¿ nenoabi iamax jaonoax bekanabomein iki non jeman ja jonibo ? .
¿ min jemaki jene bexon mapoai iki ? .
Yoita yokatabo ninkaxon yoiya pekao , bakebaon mesko shinanbo yoiyai ninkawe .
Bakebo jan teeti kirikainoa pei tsekaxon meniwe .
Jainxon jato yoiwe jaskaxon tee ati .
¿ jawekeska jisarin min jema ? .
Ribojobo tsekaxon min jemakeskakin taxnanwe .
Ja ribojo maxkatabora min tsekai ja tee ati yoiyai pei ikainkonia ati .
Senentiain jaskaakin tee akanabo yoimawe .
¿ jawekeskararin min jema ? .
Ribojobo bixon min jema jisakin taxnanwe .
Non jemanxon tee atibo .
Axeamisnin jaskaaxon bakebo betan tee atibo yoiya .
Westiora ani kirikain non jemanxon itan wetsa jemankoxon mesko tee akanaibo ribojanxon bewe .
Jatibi bakebo jeman pikomaxon ja ribojo min beabo axeti xobo chitemeranbi joneai , moa axon jato yoiyai , axeti xobonko jikixon ribojo jonea merakanwe .
Jato yakakinxon ja ribojo meraa bakebo yokapakeai neskakin .
Westiora .
Westiorabo pikoxon jabe raenanaibo yoiti .
Ja ribojomeranki jawe aki ikanai .
Ja pekao bakebo yokawe .
¿ jaweboki maton ribojomeran oina ? .
¿ ja joniboki jawe aki iki ? .
¿ ribojomeranki tsoa jonibo iki ? .
¿ jaweranoa joniborin ? .
¿ jatixonbiki ja jisa teebires akanai ? .
¿ jawe teeboribiki min jemankoxon akanai ? .
Bakebo kimisha tsama imawe ja tsamatibi mesko ribojobo jato meniwe , yoiwe meskotibo joni ikanon , jawerato ribojoki jato iti yoiyai ribojonin ja tee aki ikanai mawakanti , oroti , matsoti imax rikani , moa jonii iki senenkana pekao , ja tsamabaon yoikanai jaskati jonii ikanabo .
Tee peokanamabi jakiribi jato ribojobo oinmaxon jato shinankinwe jawe teeboki non jemanxon itan wetsa jonibaon teebo akai , jainxon jato yokabo awe neskakin , ¿ nato ribojoninki jawe noa onanmai ? , ¿ jawe teebo akimein ikanai ? , ¿ nato teeboriki non jemankoxon akai ? , ¿ nonribiki nato tee atiki ? .
Bakebo shinanbo ninkata pekao , jan teeti kirika menixon jaskakin tee ati yoiwe ja chibankin ati kopi , ¿ jawe teeboki min jemanxon akanai ? ribojobo oinxon jabores sikawe .
Xobon kaxon rama min anibo yokawe .
¿ jawerato teeboki min jeman akaibo iki ? .
Yoyo iwe min jeman tee akaiboki .
Jainxon ribojobo oinxon sikawe .
Jane .
Non rarebobo .
Axeamisnin bakebo betan jaskaaxon tee atibo yoiya .
Westiora yosibetan yoyo iwe .
Axeti xobonko meraxon bakebo akini jonon .
Westiora ani kirikain ribojanxon bewe natobo .
Tita .
Papa .
Bake ainbo itan benbo .
Bake ainbo .
Bake benbo .
Yoxan .
Yosi .
Tita .
Papa .
Kimisha bake ainbo .
Bake ainbo itan bake benbo .
Epa .
Bakebo .
Wata .
Yosin bakebo yoiyai tsoaborin non rarebobo .
Yosin bakebo eseai non rareboki .
Non rarebobo iki neskara janeyabo yoxan , yosi , epa , wata , chio , chipi , nachi .
Japekao bakebo yokatai tsobetan jaarin ixon yoiti , moa yosin yoiya nikaxon onana pekao yokawe jawe janeborin , rama ja kirikanin non rarebobo ribojana taxnanxon jato yokawe jawe janeborin .
¿ tsoaboki maton nato ribojomeran oinai ? .
¿ mibe jaa min rarebobo janepaketa ? .
¿ jaonoboki min rarebobo jaa ? .
¿ jawerato jemankoboki min rarebobo jaa ? .
¿ tsoabobetanki min xobon mia jaa ? .
Bakebaon shinanbo yoiyai ninkawe .
Bakebo rabebo pikomaxon jaton rarebobaon jane yoimawe .
Axeamisnin bakebo eseai .
Non rarebobo janerestima .
Jan teeti kirika menixon jaskaxon tee ati yoiwe , ¿ tsoabobetanki mia jaa ? ribojo oinxon tsoa min rareboki maxkata jabo ribojanwe .
¿ tsoabobetanki mia jaa ? ribojo oinxon tsoa min rareboki maxkata jabo ribojanwe .
Nokon jane .
Axeamisnin jaskaaxon bakebo betan tee atibo yoiya .
Nato tee anoxon bakebaon papabo yokawe jawen baken jane .
Janeoma iketian papabo esewe bake non join janeti .
Bakebo shinamawe ja joi seneantibo .
Bakebo jeman pikokinxon torokin yakakinwe , jaton akamabi minpari min jane yoiwe .
Japekao jaton janebo yokapakewe .
Non join janeoma iketian jawen nawan jane .
Bakebo nato yokabo westiorabo awe : .
¿ miaki non janeya iki ? .
¿ jaweki ikarin min jane ? .
¿ jawerin min jane ? .
¿ tson mia non join jane meniarin ? , ¿ min kenrin non join janenshaman mia janekanti ? rama axeamisnin bakebo yoiyai : shipibo bakebo ikaxra noa non join janeya iti jake , non join janen janetai jan kenanankantikopi , nato non join janebora mesko yoina , niwe , bari itan wetsa jawekininboribi noa janetabo iki .
Shipibo joni ikax noa non join janeya iti iki .
Rama bakebo kirika pei tsekaxon meniwe .
Jainxon jato yoiwe jaskaxon tee ati .
Kirika xatexon katowe , jainxon min non join jane wishawe , ja pekao metsaakin raoaxon yomaman nexaxon axeti xobonko paninwe .
Jainxon westiorabaon yoiyai jaskaaxon tee akanabo , shinamekanai jaton non join janeki .
Xobon kaxon jaton papabo yokatai jaton non join jane .
Kirika katoxon axeamisnin akinaton min jane wishawe , jainxon kirika pakex tonkoaxon jane natanki raoaxon yomaman nexaxon axeti xobonko paninwe .
Ainbo imax benbo bakerin mia ixon onanti itan jaweki mia janetarin yoiwe .
Axeamisnin jaskaaxon bakebo betan tee atibo yoiya .
Nato tee anoxon bakebaon tita betan yoyo iwe , axeti xobonko joti jato chaniwe , yoiwe jokin beti natobo : chopa ritas itan mesko jisabo , yoman , xomox , besteti , panchabero itan wiso xopo yoman .
Axeamisnin icha paranta pei choshi beti jake .
Bakebo jawen tibabetan torokin yakakinxon jato yoiyai ramara non chopa joniakanai titanra noa akinai .
Jaskakin tee ati jato yoiyai .
Titan chopa xate katoxon rabe chopa pikoai .
Ja chopa xateain rapisnin westiora joni jisaakin ribojanai , ainbo iketian ainbo ribojanai , benbo iketian benbo akai .
Ja joni ribojana katekin xatexon kexeai xaba jeneai jain bakebaon paranta pei niakantikopi .
Baken paranta pei choshi jain napotai bochoai kaman .
Moa aka pikoke chopa joni .
Titan jan napota xaba kexekin xepoai .
Baken pancha bero taxnanxon axonai jawen kexa itan jawen rekin .
Jonin bemanakeska banetiakin .
Titan xopo yoman boo axonai .
Bakebaon titan akinaton jawen chopa axonai .
( ainbo iamax benbon saweti ) .
Senentian bakebaon jaskati texon chopa joniakanabo yoikanai , ja pekao ja chopa joniakana jaton jane wishati yoiwe , ja chosko baritiayabo axeamisnin akinai .
Senentiain jan teeti kirika menixon jaskaakin ati yoiwe , ribojobo oinwe , ainbo iamax benborin mia ixon , rama ribojo tsekaxon jakon akin joyonkin taxnanwe , jainxon min jane yoiwe itan jaki mia janeta .
Mia jisa ribojana bixon jakon akin joyonkin taxnanwe , jainxon jaki mia janeta yoiwe .
Jeman jaxon ina ati yoinabo .
Axeamisnin jaskaaxon bakebo betan tee atibo yoiya .
Mapo mein iamax xetin mai meinxon axeti xobonko bewe .
Bakebo jema natankin iwewe mesko yoinabo jato oinmawe .
Bakebo jiwi naman iamax yobin nia naman iwexon mesko yoinabo jaskati keotai itan niaibo jato mawakinwe .
Axeti xobonko jikixon mesko yokabo jato awe : .
¿ jawe yoinaboki non oina ? .
¿ jatibi yoinabomein non inaati atipanke ? .
¿ jawe yoinabobichoki non inaati iki ? .
¿ jawe yoinaboki min xobonkoxon inaakai ? .
Rama min jan tee ati bea jawekibo tsamanxon bakebo oinmawe , jato yakati yoiwe , rama mapo mein iamax mai xetin pakexbo meniwe jainxon yoiwe mesko yoinabo mapokan pikoti , oinmawe , moa akin seneanxon jemaori tsamanai , bariankin jaton teebo aka bariankax manakanaikaman , kirikain yoinabo pabikioma , jinaoma , beroma , taeoma ribojanxon meniwe .
Bakebaon jaton tee akabo jato onamai .
Axeamisnin jato yoiyai , yoinabo noiti ramiarestima , jatixonbi koiranti , jawekiamati jabaonribi noa koiranai itan akinaikopi .
Senentian kirika tsekaxon jato meniwe , jeman jaxon jaa inaati yoinabo onanxon tee awe .
Yoinabo ribojana oinxon jawen tekibo tsekaxon taxnanwe , jainxon yoinabaon jane .
Yoiwe .
Tee seneaxon taxnanti jato yoiwe , jainxon westiora bake yoimawe jaskaxon teeakanabo .
Jeman jaxon jaa inaati yoinabo onanxon tee awe .
Yoinabo ribojana oinxon jawe tekibo tsekaxon taxnanwe , jainxon yoinabaon janeyoiwe .
Wasten raometi .
Axeamisnin jaskaaxon bakebo betan tee atibo yoiya .
Axeamisnin mesko peibo axeti xobonko beti : taya , waste , mankoa , waxmen itan pionis peibo .
Yosi benabaixon jabe joi seneanwe jaiba merati kanoxon .
Bakebo mesko esebo shinakinwe , yosiba merati kakin imax kaxon seneantibo .
Yosin jato iweai jawen mechawaste itan taya bana ikainko ; jainxon jato yoiyai jaskatax raometi mecha itikopi .
Yosin waxmen onpaxan mechaxon westiora bake benbo paranshoko raonai .
Jaskakin non anibobaon tayan jato raonpaokatikanai oimanoxon mecha iti kopi .
Axemisnin bakebo axeti xobo meranxon mesko yokabo akai .
¿ yosinki mia jawe yoiya ? .
¿ jawekeska jisarin ja waste ? .
¿ jawekeskatax mecha itirin ? .
¿ minki moabi onana iki mecha inox jaskati raometi ? .
¿ jawenki mecha inox mia raonmeti iki ? mesko peibo bea bakebo oimai , jainxon jato yokatai jawerato peimein iki jan mechanonox raometi iki ixon .
Bakebo rabe tsama imaxon jato bebon ja peibo tsamaxon jato katomawe .
Westiora tsamakanra jan raonmeti peibores katotai .
Wetsanra jan raometimabo akai .
Jaskara peibo katotai akin tsinimawe .
Bakebaon jaton shinanbo yoikanai ninkawe .
Senentian jan teeti kirika pei tsekaxon bakebo meniwe , mechanox jaskati wasten raometi ribojana oinxon ja ribojobo xatepakexon jakon akin joyonkin taxnanwe .
Jaskatax mechati yosin yoiya shinanxon ribojobo jakon akin joyonkin taxnanwe .
Jan yapa yomerati .
Axeamisnin jaskaaxon bakebo betan tee atibo yoiya .
Nato tee awe bakebobetan jeman pikoxon , toromaxon jato yoiwe jaskati tsiniti , joneta merati , rabe tsama ikanwe , pichika bake anichabo katokokanwe , jatiribibo manatai , rama shoro ikai ninkatax ja pichika bake joneta benaxon merati yoiwe , tsonpariki merai ja joneta bake yoiwe chankati xaba napo , jainxon japekao jan mera bake chankamawe , jainxon yokawe tsoarin mipekao chankata akin , jaskati jatibi bakebo tsiniti iki .
Bakebo ribojanxo oinmawe , jaskaakin papan jan yomeratibo boai yomerai kakin .
Bakebo yokabo awe .
¿ jaweakirin joni ja ribojomeran ? .
¿ jaweranoki jan yomeratibo itina ? .
¿ yoikanwe jain pia itan mishkiti itina ? .
Westiorabo pikoxon yoikanai ja ribojo ikainko oinabo .
Rama benbo bakebo pia meniwe .
Ainbobo pirotaya toroti yakanon yoiwe .
Jawetianki en westiorakin meken tash akai .
Jatianra benbo bakebaon pia jato bebon rakanai .
Aibobaonbirira pirota jato pekao rakanai .
Jaweratoboki benotai jabora tantiai .
Neskati tsinikanai 5 pichika baritiayabo .
Ainbobo ikainko pirota jato bebon rakanketian benbobaon pia jatopekao rakanai .
4 baritiaya bakebaon akai jawerato jan yomeratiboki bochiki min oinai torokan xepowe .
Ja naman itina ashtaawe .
Jawerato jan yomeratiboki bochiki min oinai torokan xepowe , ja naman itina ashtaawe .
Jan noa yapa paenaitian onamai peiya yoinabo .
Axeamisnin jaskaaxon bakebo betan tee atibo yoiya .
Charax betan manxan ribojanxon atapa pein metsaakin raoaxon axeti xobonko bewe .
Bakebo mesko esebo shinankinwe maxko ikaxbi joi ninkatai itikopi .
Paro kexa bakebo iwexon torokinxon yakakinwe jainxon jato betikinxon meskoti isa keotaibo ninkakanwe , jainxon mesko yokabo jato awe : .
¿ jaweboki min ninkata ? .
¿ jawe isa keotaiki min ninkata ? .
¿ jawe isaboki noa ika ocho noyai min oina ? .
¿ jaweratobo noa ika ochoma noya ? .
Axeamisnin bakebo onamai neskara isabaonribira akai noa yapa paenaitian onamakin , ja isakan jane riki charax betan manxan , jainxon jato yokawe .
¿ minki manxan onana ? .
¿ jawekeska jisarin ? .
¿ jawekeskatiki keotai ? .
¿ jawen xetaki jawekeska iki ? .
Axeti xobonko iwexon charax betan manxan ribojona menixon tee ati bakebo yoiwe .
Jan teeti kirika pei tsekaxon bakebo meniwe , noa jan yapa paenaitian onamai yoinabanaboki jaweratobo iki , ja ribojo oinxon iian chicho yapabo itina torokan xepowe , jainxon ja yoinabo iian kexa itinabo koros awe .
Seneanxon bakebo jaskaxon tee akanabo yoimawe .
¿ noa jan yapa paenaitian onamai yoinabanaboki jaweratobo iki ? .
Ja ribojo oinxon .
Iian chicho yapabo itina torokan xepowe , jainxon ja yoinabo iian kexa itinabo korosawe .
Yapa yomerati onanti .
Axeamisnin jaskaaxon bakebo betan tee atibo yoiya .
Axeamisnin tawa mishkiti taxotio ani xatexon , yoman iamax paranta nishi , jaskaribiakin westiora yosi pian boe tsakai itina betan matsi jemankoxon rikan yomerakanai ribojanxon axeti xobonko beai .
Bakebobetan mesko shinanbo akai jeman pikokin iwenoxon .
Bakebo jeman pikokixon westiora tawa , yoman pakex menixon jato yoiwe mishkiti jisakin pikoxon ja yoman ikain tawa pakex nexati jan mishkiti xena jisakin , moa seneankanapekao jene kexa iwexon yapa mishkiai ikin jonii imawe ..
Axeti xobonkoxon ja yomerakana yapabo jato bebon tsamanxon yoimawe jawekeska yapaboki mishkikin bikana ixon .
Jainxon mesko yokabo awe .
¿ jaweranoki mia katana ? .
¿ jawenki min yomera ? .
¿ jawekeskaxonki min mishkitiaka ? .
¿ jawe yapaboki min mishkikin bia ? .
¿ mishkixonbichoki yomerati iki ? .
¿ jawekeskakinribiki min yomerai ? jainxon ribojobo bea jato oimaxon mesko yokabo akai : .
¿ jawe akimein nato ribojoian ikanai ? .
¿ wetsa jemankoboki jawekeskakin yomerakanai ? .
¿ minki min papabetan neskakinbo yomerai ? jan teeti kirika bakebo menixon jaskaakin tee ati yoiwe , min jemankoxon itan wetsa jemankoxon jaskakin yomeranaibo ribojana oinxon westiora serekan ja itinkobo mepinwe .
Ribojobo oinxon , rama min jemanxon jaskaakin yomerakanaibores westiora serekan jema ribojanaki mepinwe .
¿ jawetio aniborin yapabo ? .
Axeamisnin jaskaaxon bakebo betan tee atibo yoiya .
Bakebaon anibobetan yoyo ikai .
Rabe masen jawen bake axeti xobonko bemati kopi .
Bakebo moamabi yoiyai mesko makan axeti xobonko benon ixon .
Axeamisnin joxo ani kirikain wame itan picha ribojana beai .
Bakebo mesko esebo shinamai jaton itinkobo merakin iwenoxon .
Bakebo jeman pikokinai .
Jawerato xobonkoki yapa yomerakana ixon oinkanai .
Mesko yapabo oinkana pekao yokabo awe : .
¿ jawe yapaboki min oinai ? .
¿ jawekeskara jisarin ? axeti xobonkoxon iwexon bakebo rabe tsama imaxon ribojo pakexbores menipakewe jainxon jato yoiyai ja pakexbo jakon akin joyonxon ani joxo kirkain taxnanti , tsoabaonpariki seneankai jabaonra jato bebon taxnanxon yoiyai jawe yaparin ixon .
Axeamisnin mesko yokabo akai .
¿ jawe ani yapaboribiki min onana ? .
¿ jawe ani yapa wetsa jemankoniaboki min onana ? .
¿ jawekeskara jisamein iki ja yapabo ? bakebo yakakinxon masen beabo menipakewe jainxon jato bebon makanbo tsamanxon jato yoiyai : westiora maseman ani makan napoxon wetsanbiri maxko makan ati , jainxon westiorabo yokaxon yoimawe jaskakin katokanabo .
Jan teeti kirika bakebo menixon jaskaakin tee ati yoiwe .
Yapa ribojanabo xatexon jabe rabetabetan biananamakin taxnanwe .
Yapabo ribojana oinxo tee awe .
Ani yapa ribojana jawe tekibo tsekaxon taxnanwe jainxon ani toro ikainko awe .
Ja maxko toro ikainko maxko yapabo awe .
Mesko yapabo onanti .
Axeamisnin jaskaaxon bakebo betan tee atibo yoiya .
Nato teebo akamatianbi bakebo yokati jake yapa xaka itan mesko yapan ispibo axeti xobonko bekanon ixon .
Wame , bawin itan sapen ribojanxon bewe .
Babebobetan mesko esebo ninkatai jaton itinkobo merakin iwenoxon .
Bakebo jeman pikokinai jawerato xobonkoki yapa yomerakana ixon oinkanon .
Mesko yapabo oimaxon yokabo akai : .
¿ jawe yapaboki min oinai ? .
¿ jawekeskara jisarin ? .
¿ jawe yapaborin ispia ? .
¿ jawerato yapaborin xakaya .
Raxkanya .
Raxkaonma ? .
¿ jawe yapaborin xakaoma ? axeti xobonkoxon iwexon bakebo yakakinxon yapa ispia itan wame xaka oimaxon mesko yokabo akai : .
¿ jawe yapan ispirin ? .
¿ jawe yapaborin xakaya ? .
¿ jawe yapan xakaki min oinai ? .
Jeman bakebo pikokinxon westiora toro imaxon jato yokawe jawe yapaki mia ikasai ixon bakebo jan janepakeai , jainxon tsisten mainko ribojanai westiora wame , bawin itan sapen ; jainxon bakebo ja ribojobo ocho nimawe ; jawetianki axeamisnin shaka ati shaka akai jatianra ispia , xakaya itan xakaoma yapan janetabo ja itinkobo nikanai , jawetianki oa shaka akinribi jenea tsoabi shakoyamai chakakanti jake , jaweratobo bakeboki ja napon iaman jara tantiai .
Bakebo kirika pei tsekaxon tee ati meniwe , jaskaxon ati jato yoiwe , yapabo ribojana oinxon tee awe : yapa xakaoma oinxon jawen xaka axonwe kirika pei xatexon jawen yoranko taxnanwe , jainxon xakaoma yapa sikawe .
Yapabo ribojana oinxon tee awe : yapa xakaoma oinxon jawen xaka axonwe kirika pei xatexon jawen yoranko taxnanwe , jainxon xakaoma yapa sikawe .
Kirika aki mia axea jawekibo jato onamawe .
Bakebo naman yakakinxon ja tee akanabo bexon jato menipakewe oinkanon .
Ja oxe axekana jawekiboki yoyo ikanai .
Jato shinamawe mesko yokabo axon neskaakin .
¿ tsoaboki non axeti xobonko meraibata ? .
¿ jaweakiki joibata ? .
¿ tsoabaon xobonkoki noa meraibata ? .
¿ jaweranoboki noa kaibata mesko jawekibo onantikopi ? .
Mesko bewabo axekanaboribi jato bewakinwe .
Jainxon kirika pei tsekaxon menixon jawerato teeki jawen kenshama ika ja shinanxon ati .
Ribojanxon sikati yoiwe .
Seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Ribojanxon sikawe .
Yoabo itan yobinbo banati .
Jain yoa banatibo .
Axeamisnin jaskaaxon bakebo betan tee atibo yoiya .
Rabe ribojanxon bewe .
Wai aka moa banatires itan paro imax wean kexa itina .
Jainxon bewe rabe masen .
Bakebo toroti yakakinxon ribojo beabo westiorabo oimaxon mesko yokabo awe : .
¿ jaweki nato ribojoain maton oinai ? .
¿ jaonoboki maton yoabo banai ? .
¿ wainkoki jawebo non banai ? .
¿ mashinkoki jawebo non banai ? .
¿ wainkobomein noa ishtoti atipanke ? .
¿ jawekopi ? .
¿ parantamein min mashinko banati iki ? .
Jawekopi ? .
¿ jawekopimein wetsankobires yoabo banatima iki ? .
Bakebaon shinanbo ninkawe .
Paron iamax wean kexa mashi itinain bakebo iwexon jato meskoakinbo tsinikinwe .
Westiora maseman mashi napoxon , wetsa maseman mai napoxon axeti xobonko bewe , .
Bakebo oimaxon itan meemaxon mesko yokabo awe .
¿ wachorin iamax chorishrin ? .
¿ jawekeskara jisarin mashi itan mai ? bakebaon shinanbo ninkata pekao jan teeti kirika jato menixon jaskaxon tee ati yoiwe .
Wai .
Wai axon itan mashinko banatibo onanxon tee awe .
¿ jaweboki mashin itan wainkobo banati iki ? .
Ribojobo tsekaxon ja itinkobo taxnanwe .
Wai axon yoabo banati iki mashinko iamax wetsa mainko .
¿ jawe yoaboki mashinkobanatiki .
Wetsa mainkokan jawe non banatiki ? .
Ribojobo tsekaxon jain banatimainko taxnanwe .
Santira bananox meketi .
Axeamisnin jaskaaxon bakebo betan tee atibo yoiya .
Axeamisnin mapo mein .
Xetinmai itan tsiste pakex axeti xobonko beai .
Westiora yosibetan yoyo iwe meranox .
Rekenpari mesko esebo bakebo shinankinwe yosiba merati kax jakoni ikantikopi .
Yosin itinko .
Westiora jiwi itina naman bakebo iwexon jato oimabokin yoiyai jaskarain yomoxo biti .
Yosin yoiyai santira bananox itan bana pekao jaskati meketi .
Yoiyaitian bakebaon neteshamanxon ninkatai .
Axeti xobonkoxon jato westiora toro imaxon yakakinwe jainxon mapó pakexbo jato menipakewe yomoxoakin pikonon ixon , moa seneanxon jeman barin akai moa maxanketian meskotibo tsinikanai .
Bakebo jeman pikokinxon mainko tsisten torobo wishaxon ja yomoxoakanabo xarankin joyonwe .
Westiora torobo winomaanan .
Jainxon bakebo westiora joyo imaxon yoiyai westiora westiorabo rabe taebi kataxax ja yomoxobo mawini choronkanon ixon .
Jaweratobaon ja yomoxo jamatai jaara tantiai .
Axeti xobomeran iwexon bakebo mesko yokabo awe .
¿ santira banaxonki jawe metima iki ? .
¿ jawekeska jisarin yomoxo ? .
¿ jaonomein non meratiki ? .
¿ jawe axonki yomoxo metima iki ? .
¿ matonki santira banati onana ? .
Bakebaon shinanbo ninkaxon mesko akinbo jato esewe .
Yosin yoiya ninkata ixon onana iki santira bananoxon metima iki yomoxo .
¿ jawerato jiwinkoki min yomoxo merati atipana ? .
Ja jiwires sikawe .
¿ santira bananoxonki jawe jawekibo metima iki ? ¿ jawerato jiwiki yomoxo iki ? ja koroman sikawe .
Santira bana pekao ja yapa pitima onanti .
Make betan boe ribojanxon besaometiawe .
Axon axeti xobonko bewe .
Nishiribi bewe jan besaometi nexati .
Bakebo jeman pikokinxon mankoa naman itan wetsa jiwi ota naman yakakinai , jainxon make besawemetinin besawemexon jato yokabo akai : .
¿ jawemein en saweke ? .
¿ yoinana iamax yapan xetamein iki ? .
¿ jawe yapan xetarin ? bakebaon shinanyamaitian jato shinamawe neskaakin yoixon : nokon yora riki joshintanishaman , enra yapa besheshokobo piai , nokon xeta riki kikin kensho .
¿ jawekopiki santira banaxon make pitima iki ? .
Jato yoiwe .
Santira bana pekaoriki make pitima .
Non make piara akai jawen xeta kenshon santira bana aniaibo xatexon siwamakin .
Bakebo ja nishi beabo menipakeai ja nishibo pakexon westiora nishi ani pikokanai , jainxon westiora bake ja make xeta besawememai ; rabe bake ja nishi yatanbekomai jatian ja wetsa bakebo nishi patax joyokanti jake , jawetianki ja bakebaon rono jisakin nishi imai jatianbi choronti jake ronon anaketian ; jaweratoboki ronon tii akai jaabora maken natexai jainoax tantikanai , japekao jaskati jonii ikana yoikanai .
Axeti xobonkoxon ribojo oimaxon mesko yokabo jato akai .
¿ jawerato yapamein iki santira banaxon pitima ? .
¿ jawekopimein non pitima iki ? .
¿ wetsa yapa xetayabo non piamein santira bana siwaribiti iki ? .
Jan teeti kirika bakebo menixon jaskakin tee ati yoiwe , ¿ santira banaxonki jawerato yapa pitima iki ? , ¿ jawekopi ? westiora torokan xepowe .
Santira bana pekaoki jawerato yapa pitima iki ixon yoiwe .
Jainxon yapa ribojana natanxon jawen xeta ribojanxon sikawe .
Santira banaxon oxe pikotaitian jaskaakin yokati .
Axeamisnin jaskaaxon bakebo betan tee atibo yoiya .
Min jemamea yoxan betan yoyo ixon chaniwe axeti xobon joxon bakebo jaskaakin oxe santira ani yokati onamati .
Bakebo yoiwe yoxan merata joe ati .
Bakebo naman yakamawe , yoxaman yoiyai ninkatikopi , jaskaakin oxe minkoa pikota oinxon yokati bakebo yoiyai , santira banaxon jaskaakin oxe minkoa yokati jato onamai santira bana anishaman pikotikopi .
Yoxaman yoiya ninkata pekao yokatabo yoikanai .
Bakebo yokabo awe .
¿ jawekeska jisamein iki oxe minkoa ? .
¿ tsonki noa yoiya jaska akin oxe minkoa yokati ? ¿ jawekopi ? .
¿ jawerakiki non oxe yoyo akai ? .
¿ jawetio ani santiraki non oxe minkoa pikotaitian yokatai ? .
Bakebaon onan shinanbo jato ninkaxonwe .
Senentiain jan teeti kirika bakebo menixon jaskaakin tee akantibo jato yoiwe .
Jawekeska atiki yoxaman noa yoibata oxe minkoa yokatirin , rama shinaxon ribojanwe jawetio ani santiraki mia kenai , jainxon yoiwe .
Mesko jisa santirabo onanti .
Axeamisnin jaskaaxon bakebo betan tee atibo yoiya .
Nato tee anoxon , rekenpari bakebaon anibo yokawe , tsoaki santira banaya iki .
Rama bakebo yoiwe yoxaman ochomatani santira wainko jato iwenoxon , yoxan betan joi senea pekao , yoxaman jawen wainko iweai nokoxon jato yoiyai neskaakin , non axemeran riki yamekirishaman santira wainko kati akin , barikoshiketian jotima iki , jawekopi , santira choshi naketian , japekao santira tsamanxo bakebo oinmai , santiranin jisa bakebo yoiyai , jawetio anirin , jatibiki jatio anibires iki , jatibi santiraki jaskara jisabires iki , yoyo ikana pekao , yoxama santira bakebo kokokinai , jainxon westiorabo jato meniai , yoxan ikarake akanai .
Axetixobonko bakebo iwexon santiranin jisabo oinkana yoikanai : shinankanai wainko oinkana jawekibo , jaskara jisa santira oinkanabo , mekana , tii akana , xetekana , kokokana .
Westiorabo pikoxon yoikanai .
Jainxon westiora ani kirika peinko mesko jisa santirabo ribojana bakebo meniwe ja jisabires katoxon sikati .
Bakebo mesko yokabo awe .
¿ jawe aki noa yoxan betan katana ? .
¿ jaweki yoxaman yoiya ? .
¿ jawekeska jisaki ika santirabo ? .
¿ ani iamax maxkoboki ika ? .
¿ matoki santira banaya iki ? .
Senentian bakebo jan teeti kirika menixon jaskaakin ati yoiwe , santirabo ribojana oinwe jawekeska jisaborin , jaweratoboki ja jisabires iki katoxon torokan xepowe .
Santirabo ribojana oinwe jawekeska jisaborin .
Jaweratoboki ja jisabires iki katoxon torokan xepowe .
Wai ati onanti .
Axeamisnin jaskaaxon bakebo betan tee atibo yoiya .
Westiora yosibetan yoyo ixon joi seneanwe axeti xobonko merati jonon ixon .
Yosin axeti xobonko joxon bakebo yoiyai atsa bananoxon jaskaakin wai ati .
Axeamisnin bakebo mesko yokabo akai .
¿ jaweboki mia yosin yoiya ? .
¿ wai akinki rekenpari jawe akanai ? .
¿ min aniboboki waiya iki ? .
¿ jaweboki ja wainkobo banakanai ? .
Bakebaon shinanbo ninkawe .
Bakebo jeman pikokinxon mesko jiwibo menixon jaskaakin wai ati iki jonii imawe .
Axeti xobonko iwexon jaskati joni ikanabo yokaxon jato yoimawe .
Jan teeti kirika bakebo menixon jaskaakin tee atibo yoiwe .
Yosin atsa bananoxon wai akin ja teebo ati ribojana min xateabo jakon akin joyonkin taxnanwe .
¿ tsoabaonki atsa wai banakinai ? .
Axeamisnin jaskaaxon bakebo betan tee atibo yoiya .
Nato tee anoxon moamabi bakebaon papabobetan yoyo iwe axeti xobo pekao xabakanon ixon bakebaon jain atsa banakantikopi .
Papabobetan yoyo iwe axeti xobonko merakanon , jokin machito betan atsa taxo betikopi .
Bakebobetan seneanti joibo shinanwe jakonax papabobetan raenankanon .
Bakebo jaton papabo betan bokanai jain wai aibakanainko .
Westiora papan jato yoiyai atsa banati .
Jatio ochobo ati .
Jatio ani atsa taxo xateti itan jati taxo banati .
Jaskaakin banati yoiyai bakebaon netexon ninkakanai .
Ja pekao papabaon akinaton bakebaon atsa banakanai .
Axeti xobonkoxon axeamisnin mesko yokabo akai .
¿ jaweranoki mato katana ? .
¿ jaweki maton aka ? .
¿ jaweti atsa bero winomaxon atsa taxo banati xatetirin ? .
¿ jaweti atsa taxoki min bana , westiora niainko ? .
¿ ocho iamax ochomaki min bana ? .
¿ jawerao bechintirinja xoxoti atsa taxon chanka ? bakebaon shinanbo ninkawe , jan teeti kirika bakebo menixon jaskaakin tee ati yoiwe , jaskakin atsa banati ribojanabo .
Senentiain bakebo yoiwe jaskara tee .
Atsa banakin jaskara teebo ati ribojana oinwe , jawerato teeki papan , titan , bakebenbo itan bake ainbonin ati tee iki , tsoabaonki akinai , jawerato teeboki matonjato akinaibo iki , ja tee akainkobo ribojo tsekaxon taxnanwe .
Atsa tapon raston itan rastonma onanti .
Axeamisnin jaskaaxon bakebo betan tee atibo yoiya .
Bekebo jeman pikokinxon bewakinwe , bewai senenxon jato yoiwe toroti jato tsinikinonxon , jaskaati tsiniti yoiwe , jatibi mato torotabo katokokanwe 5 bake , jatian ja banetabora mato niai jatibiai kawanta , kawantani , axeamisn meken tash aka ninkaxon ishtokawanxon westiora bake ikowe , jaskati tsinikanai jatibi , senenxon yoikanai .
Axeti xobonko bakebo jikikinxon atsa tapon oinmawe .
Yoimawe westiorabo raston imax rastonmarin jato ninkawe .
Japekao atsa taponbo oinkanaki jato yokabo awe : .
¿ jawekeskara jisarin atsa tapon ? , ¿ jawetio anirin atsabo ? , ¿ rastonrin , rastonmarin .
Bakebaon mesko shinanbo ninkawe .
Kirika pei tsekaxon bakebo meniwe .
Jaskaakin tee ati yoyo axonwe .
Atsa tapon rastonbores westiora torokan xepoxon rastomabo ashtaawe .
Atsa mexai iki jonii iti .
Axeamisnin jaskaaxon bakebo betan tee atibo yoiya .
Axeamisnin paranta pei pirotaxon beai .
Bakebobetan mesko joibo seneanwe jeman pikoti kanoxon .
Bakebo jeman pikokinxon torokin yakakinxon jato yoiyai ramara atsa mexai iki noa tsinikanai .
Ixon .
Neskaakin jato tsinikinwe .
Rekenpari westiora bake katowe atsa wai ibo iti , jainxon jatibi bakebo westiora joyobicho imaxon ashpatax kataxanani yakamaxon pitsomemawe .
Westiora bake katoxon wai ibo imawe jaara paranshoko jawen atsa wai oroi jisati iti jake , jawen meken machito jisakin axon oroi , ja bakebo joyota katekin oroai .
Ja atsankora jake bina .
Ja joni oroai bakebaon otexai , jatian ja wai ibo ikai neskati : nokon wairiki kikin bina icha ichabires itan manish en basi oroama ikax iki , jaabi ja jonin teneanan orokin keyoti jake , moa senen akax neskatai , ramaparira nokon atsa en mexai , jainxon ja rekena bake itina kaxon jawen meken rabe itina atsa taxo xateai jisakin akai , ja pekao ja baken meken yatanxon koshin niniti jake , jatianribi ja pekao bakebo ikatonin chorishakin pitsonti jake .
Jaska jaskabainkira westiora bakebo ninixon tsekati jake atsa tapon mexai keskaakin .
Jawetianki westiora bakebi tsekati yamai jainra nato tsiniti keyotai .
Tsini jeneta pekao jato yokawe jawekeska jisa chopaya bakeki mato bebon ika , westiorabo yoyo imawe .
Axetixobonko jikikinxo bakebo yokawe jaskati tsinikanabo , jainxon jan teeti kirika menixon jaskaakin tee atibo yoiwe , tsinikana pekao bakebo yokawe : ¿ jawekeska jisa chopaya bake bebonki mato ika ? , ¿ jainxon mato pekao ika bakeki jawekeska jisa chopaya ika ? , binabo sikaxon bakebaon chopa jisa jatibi chite jaskara jisa sikawe .
Tsinikana pekao bakebo yokawe : ¿ jawekeska jisa chopaya bake bebonki mato ika ? , ¿ jainxon mato pekao ika bakeki jawekeska jisa chopaya ika ? , binabo sikaxon bakebaon chopa jisa jatibi chite jaskara jisa sikawe .
Jan piti noe atibo .
Nato tee anonxon axeamisnin maxe itan koron tapon , bata yochi , panshin yochi , axe , tomate , axeti xobonko beai .
Bakebo betan yoyo iwe ja tee atiki .
Bakebo naman yakakinxon , tasoman yochibo mapekexon jato oinmawe , japekao jato yokawe , jawerin ixon .
Bakebo shinanmawe .
Neskakin yoixon .
Jaweratoborin jan piti noeatibo .
Maton titanki piti noe axon yoakai .
Bakebaon shinanbo ninkawe japekao jatiapari jato jan piti noeatibo min bea jato oinmawe .
Bakebo katomawe jaweratorin bata yochi itan panshin yochi , paranta pein tsamanxon jato yoimawe , jaskaaxon katota .
Bakebo yokabo awe .
¿ jaweki mato axea ? .
¿ jawekeskara jisaborin jan piti noeatibo ? .
¿ jawekeska sikayarin jan piti noeatibo ? .
¿ jawerato jan piti noe atiboribiki maton onana ? .
¿ jawekeska akinribiki non katoti atipana nato yochibo ? .
Bakebo kirika pei meniwe .
Yoyo axonwe ja chibanki tee ati .
Jan piti noe atibo ribojana oinxon panshiman sikayabo torokan xepoxon jawerin ja ixon yoiwe .
Kokoti yobinbo itan yoabo .
Axeamisnin jaskaaxon bakebo etan tee atibo yoiya .
Rekenpari bakebo yokawe .
Neskaakin .
¿ tson papaki yobinbo itan yoabo banaya iki ? .
Bakebaon yoiyai ninkawe .
Jawerato baken papan waiki ochomatani iki .
Jain kanoxon katowe .
Papa betan joi seneanxon bakebo wainko iwewe .
Jaskatax bai napo katibo jato esewe .
Nokoxon papan jato onanmai jawen waikonia banabo oinmawe .
¿ jaweratoborin yobinbo itan jaweratoborin yoabo ? .
¿ jawekopiki non jaskaakin janeai ? .
Yoyo iwe .
Jaton shinanbo ninkawe .
Irake akanai ja papa .
Axeti xobonkoxon bakebo yokawe .
Bakebo naman yakakinxon , yobinbo itan yoabo tsamanxon jato oinmawe , japekao jato yokawe , jawerin ixon .
Bakebo shinanmawe , neskakin yoixon : ¿ jaweratoborin kokoti yobinbo ? , ¿ jaweratoborin yoabo ? .
Japekao bakebo katomawe kokoti yobibores itan yoabores tsamanti .
Jaskaaxon katota yoikanti jato yoiwe .
¿ jaweki mato axea ? .
¿ jawekopoki non kokoti yobinbo akai ? .
¿ jawekopiki non yoabo akai ? .
¿ jawe janeborin ? .
Janepakewe .
¿ jawekeskaakinribiki non katoti atipana nato yobinbo itan yoabo ? .
Bakebo kirika pei tsekaxon meniwe .
Yoyo axonwe ja chibanki tee ati .
Ribojobo oinwe .
¿ jaweratoborin kokoti yobinbo ? .
¿ jaweratoboki yoabo iki ? .
Ja ribojobores katoxon xatewe .
Rama ja wetsa pei kirika ikainko tasa ribojana ikainko taxnanwe .
Japekao yoiwe jaweratoboki kokoti iki .
Ribojobo oinwe .
¿ jaweratoboki kokoti yobinbo iki ? .
¿ jaweratoboki piti yoabo iki ? .
Rama ja wetsa pei kirika ikainko ribojobo xatewekokotibores itan piti yoabores iki taxnanwe .
Jainxo yoiwe .
Kirika aki mia axea jawekibo jato onamawe .
Bakebo naman yakakinxon ja tee akanabo bexon jato menipakewe oinkanon .
Ja oxe axekana jawekiboki yoyo ikanai .
Jato shinamawe mesko yokabo axon neskaakin .
¿ tsoaboki non axeti xobonko meraibata ? .
¿ tsoabaon xobonkoki noa meraibata ? .
¿ jaweranoboki noa kaibata mesko jawekibo onantikopi ? .
Mesko bewabo axekanaboribi jato bewakinwe , jainxon kirika pei tsekaxon menixon jawerato teeki jawen kenshama ika ja shinanxon ati , ribojanxon sikati yoiwe , seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Ribojanxon sikawe .
Non netebo .
¿ non netenkomein tsoabo ja iki ? .
Torokan xepowe .
¿ jene netenkoki tsoabo ja iki ? .
Ribojo ashtaawe .
Non neteboki yoyo ika .
Non nete itan jene nete .
Axeamisnin jaskaaxon bakebo betan tee atibo yoiya .
Westiora yosibetan yoyo iwe , axeti xobonko joti chaniwe .
Bakebobetan seneanti joibo shinanwe .
Bakebo toroti yakakixon yosin yoiyaibo ninkakinwe .
Yosin yoiyai ninkata pekao jato mesko yokabo awe : .
¿ jaweki noa yosin yoiya ? .
¿ neskara joiboki maton ninkatai iki ? .
¿ non axemeranki shipibobo jaweti neteya iki ? .
Ja pekao bakebo kirikanin ribojanxon oinmawe mai nete itan jene nete , jaskaaxon jato yokabo awe : .
¿ jaweki nato ribojoain maton oinai ? .
¿ tsoaboki jene netenko ja ? .
¿ jaweboki non netenko ja ? .
¿ nato rabe netenko jaaboki tsoaba iki ? bakebaon yoiyai jaton shinanbo , ja ninkata pekao .
Bakebo bewakinwe yoinaki ika .
Jainxon bakebo jan teeti kirika pei tsekaxon meniwe , ja pekao bakebo yoiwe yosin jato non neteboki yoiya ninkawana shinanxo tee ati , ribojo oinxon ja yokatabo yoixon ashta awe .
Ribojo oinxon ja yokatabo yoixon ashta awe .
Senentiain maton tee akabo yoikanwe .
Nato ribojobo oinxon mia yokatabo yoiwe .
Non netebo onanti .
Axeamisnin jaskaaxon bakebo betan tee atibo yoiya .
Nato teebo anoxon bakebo shinankinwe bakish yosin non netebo yoibata .
Jainxon bakebo pikokinxon jeman oinmawe .
Axeti xobonko joxon bakebaon yokawe ja oinkanabo .
Bakebo yoiyai jaton shinanbo .
¿ jawekeska jisarin noa jain ja nete ? .
¿ tsoabobetanki noa non netenko ja ? .
¿ non netebichoki ja ? .
¿ nonki non nete koirante ja ? .
¿ shipiboboreski non netenko jaa ? .
Bakebo torokinxon yoiwe .
¿ jawekeska jisarin noa jain ja nete ? .
Non jeman pikoxon oinwana shinankanwe non niibo , yoinabo , jiwibo , jonibo , wetsa jisa joniboribi , .
Non yoabo .
Jaboribi noa ja netenkoniabo .
Jaskarakopira non koiranti itan ninkanani jati jake jabobetan .
Bakebo shinamekinwe noa jain ja neteki .
Ja pekao yokatabo yoikanwe .
¿ jaweboki noa jain jainko ja yoikanta ? .
Japekao bakebo yoiwe ja tee ati .
Jakiribi bakebo shinanmawe noa jain ja nete .
Bakebo kirika pei tsekaxon weniwe , jato yoiwe jaskaxon tee ati .
Ribojankin seneanxon .
Sikaxon yoikanwe matobetan axeai bakebo .
Bakebo .
¿ jawekeske jisarin noa jain ja nete ? ribojo oinxon ja maxkata ribojanxon sikawe , jainxon yoiwe jawekeska jisarin non nete , tsoaboki jain ja yoiwe .
Choyachaki betan joni ini .
Inin bita jawen bake kanan jisma betan yoina benai ka iki .
Kanan jisman jawen tooati boa iki .
Inin bitan bai xaba abainaitian , kanan jisma meke mekekaina iki , yoina sotani ; jainxon oinaronki ika iki chaxo chankata moa too akaibironki chaxo wenikainax ishtoa iki , jaskaxon oinaki ja patax mapo wisoreskaini biri kawana iki , jainxo kanan jisman shinan iki nokon papariki ixon , jainoax xoin xoin ika nikata ika ja bebobeax ikai jisa , jaki kewinkin xoin aka ika iki , ja bebon bebonresi moa kimishakin xoin aka ninkatax ja chibani ka iki , jawen papara ibirai ikax , jainxon oina ika iki bai yama ika iki , jaki kikini joo ika iki , ikaibiki niweya oi paketa iki .
Jaskataxki benota iki rabe yame kimisha nete , ja yame ketian jiwi nishi nexax tsakax jiwi bochiki oxa iki , jatianki ja naman ino aon aon iki ja pikasi. moa neteribiax yantanpaketainki ninkata iki bonpo tin ikai , jainxon jisman too aka iki ja ninkaxon jawen anibobaon onanti kopi , jainra ibiratiki ixon , jaskata pekao kaxon merakanabi ika iki moa jakoma yoyo iamai , xatebires moakaya pitin atipana yosmashoko , xobon bexon meskobaon raonkana iki , jaskaxonki choyachakin kanan jisma benoma iki .
Choyachakironki ikai chaxoki yoimeti , jato benomanox , yoinabo retekanaitian sinatironki ikai jaskati .
Choyachaki ini ninkati , japekao mawati .
Axeamisnin jaskaxon bakebobetan tee ati yoiya .
Bakebo choyachaki ini kirkikanin wishaxon bexon jato yoyo axonwe .
Bakebo torokinxon ninkakinwe .
Choyachakironki ikai chaxoki yoimeti jato benomanox , yoinabo retekanaitian sinatironki ikai .
Jaskati .
Japekao bakebo yokabo awe .
¿ tsoa iniiki maton ninkata ? .
¿ jawerato yoinarin choyachaki yoimetai ? .
¿ jawekopiki chaxon kanan jisma benoma iki ? .
¿ minki choyachaki onana , jawekeska jisarin ? japekao bakebo yoiwe , choyachaki ini ninkata shinanxon mawati .
Rekenpari nato teebo ati .
Bakebo kirika petsexon meniwe natobo .
Jainxon mesko jawekibo mawati kirika pei tsekawe .
Yoinabo ribojana pei petsexon jato meniwe .
Japekao metsaakin rao ati bakebo yoiwe .
Bakebo jaskaakin tee ati yoiwe .
Yoinabo xatexo jiwin taxnanti .
Jainxon nexawe .
Seneanxo jain winotabo yoiti itan mawatiainko pikoxon mawati yoiwe , .
Rekenpari pikonox jaton kenbo katokotai jaskaxon chuyachaki ini mawakanai .
Japekao yoyo ikanai jaskara tee akanaki .
Choyachaki ini ninkata pekao .
Yoinabo ribojana tsekaxon jiwin taxnanwe .
Jainxon mesko mawati ribojana oinxon tsekawe .
Rao axon yomaman nexawe .
Besawemexon choyachaki ini mawawe .
Yoina besawemeti ati .
Axeamisnin jaskaxon bakebobetan tee ati yoiya .
Ino betan jonon besawemeti axon bewe .
Bakebobetan yoyo ikai jeman pikotax jakoni raenanankanti kopi .
Bakebo jeman pikokinxon neskati tsinikinwe : westiora toro imaxon metsonanamaxon rabe bake katowe , .
Jainxon yokawe : ¿ tsoaki ino ikasai itan tsoaki jono itiki ixon ? jainxon ja besawemeti menixon besawememawe ; ino besawemeya bakebo torota ocho imaxon , jono besawemeya bakebo memetsonana meran imawe , jainxon neskakin yoiwe : westiora neteronki ika iki jono choronchorokaini itainbironki inon meraxon pinoxon chibanike , jaskatai ninkatax inon jono chibanti jake pinoxon , jatianbiribi ja bakebaon jaton yoran kataxananxon jono joneti jake , itanribi koshin metsonananxon ino jikimayamakin , moa ino jikiketian jono pikomakanti jake , jabi inon jono chibanxon piai , moa pia pekao wetsa bakebo ishokokanai .
Axeti xobonko jato iwexon mesko yokabo awe : .
¿ jawekeskatiki mia tsinia ? .
¿ tsoaki ino ika ? .
¿ tsoaki jono ika ? .
¿ jaonomein nato yoinabo jake ? .
¿ matonki oinai iki ja yoinabo ? .
¿ jawe yoinaboribiki min onana ? .
Oinon janeta .
Bakebaon shinanbo ninkawe .
Jan teeti kirika bakebo menixon jaskakin tee ati yoiwe .
¿ jawe yoinaboki min onana ? , ¿ jawekeska jisarin ? ribojo xatexo min kena yoina pikoxon raoawe , jainxon yomaman nexabekonxon besawemetax meskoti jonii iwe .
Jiwiki ika wisha .
Nato tee anoxon bakebobetan yoyo ikax pikowe jeman .
Jainxon jato yoiwe jiwibo ointi .
Jainxon bakebo naman yakakinxon yoiwe : rama betixon ninkakanwe non nibaon itan jiwibaon peibo niwen aka xaa ikai itan meskoti isa keotaibo. axeti xobobko joxon axeamisnin mesko yokabo akai : .
¿ jaweboki maton ninkata ? .
¿ jawekeskatiki niibaon pei niwen aka ikai ? .
¿ niibo yamaketiamein noa jawe ikeanke ? .
¿ jiwibo .
Niibomein keyotima iki ? .
¿ nonki jiwiki wishati iki ? .
Japekao bakebo yoiwe , ramara non wishai jiwiki .
Bakebo jaskaxon tee ati yoiwe .
Axeamisnin akinaton xobo ribojanameran jiwiki ika wishaxon .
Jiwi ribojanwe .
Jainxon xatexon yomaman nexabekonxon jiwinko paninwe jatixonbi oinkantikopi .
Bakebo yokawe .
¿ jawerakimein non wishati iki ? .
¿ jaweki non jato yoikasai nii koirankantikopi ? .
¿ rekenpari jaweraki ikaki non wishai ? .
Ja non onana iti jake .
Jainxonra non onanti jake tsoabaon .
Yoyo ati non wishatiki , jainxon kirika taxnanwe , bakebaon min akinaton jaton shinan yoiyaibo .
Wishawe .
Seneanxon jato yoyo axonwe , jainxon jaimatani wisha iketian jakoanwe jakiribi jato yoyo axonwe .
Bakebo betan yoyo iwe ja tee akanaki , westiorabo yoyo imawe , shinamekanai jiwiki .
Bakebo bewakinwe niibora shakotai jato bewanan shakokinwe .
Axeamisnin akinaton jaskakin niibo koiranti wishawe .
Jainxon xatexon taxnanwe .
¿ jaweboki noa jiwin noa meniai ? .
Axeamisnin jaskaaxon bakebo betan tee atibo yoiya .
Rekenpari bakebo nato jawekibo axeti xobonko boxon oinmawe : xakiti , biskiati , winti , pia itan wetsa jawekibo jiwin noa meniaibo jaboribi iki kokoti itan piti yobinbo , jainxon bakebo yokawe jaweboribiki noa jiwin meniai , yoikanai jaton onana jawekibo .
Axeti xobonkonia jawekibo bakebo oinmawe noa jiwin meniaibo jainxon jato yokawe : ¿ jaweboki noa jiwin meniai ? , ¿ jaweranoki jiwibo xoxoai ? , ¿ jiwinki noa jakon niwe meniai ? , ¿ non jemanki jonibo teetai jiwin ? , ¿ ichama ikenbi keyo xatexon nawa maromakanai ? , ¿ jaki jakon iki ? , ¿ jaweboribimein noa jiwin meniai oinon ? janepaketa .
Rabe tsama bakebo imaxon tee ati jato yoiwe : rekena tsama meniwe jiwi ribojana xatepakea , ja pakexbo tsikixon jiwi pikoxon , seneaxon taxnanti iki chike ikainko , jainxon ja wetsa tsama , jiwin noa meniai jawekibo ribojanxon meniwe , jainxon yoiwe westiorabo pikoxon taxnanti jiwi patax .
Jan teeti kirika bakebo menixon jaskakin tee ati yoiwe .
¿ jaweboki jiwin noa meniai ? .
Rama ribojobo oinxon .
Ja maxkatainko ribojo xatexon taxnanwe .
¿ jaweboki noa jiwin menia ? ixon ribojo xatexon ja maxkatainko taxnanwe .
Jiwi koiranti itan banati .
Axeamisnin jaskaaxon bakebo betan tee atibo yoiya .
Nato tee anonxon bakebo moamabi yokawe jiwi xoxo beti axeti xobonko .
Bakebo betan yoyo iwe jeman pikoti kanoxon .
Bakebo pikoxon jema natankinwe .
Jiwibo jato oinmawe jainxon axeamisnin jato yoiyai .
Non niibo riki koiranti jaskaribiakin yobinbo , jiwibo non banakanti jake , non niibo , .
Jiwibo non menorestima iki .
Bakebo jiwi ota namanxon iwexon mesko akinbo jato tsinimawe .
Axeti xobonkoxon ribojo beabo oimaxon mesko yokabo jato awe .
¿ jaweboki nato ribojoain non oinai ? .
¿ jiwibo keyonaketianki non jawe atiki ? .
¿ aresbiriskimein non jiwibo reratiki ? .
¿ jawe banayaborin mia min xobonko ? .
¿ min bana iamax janbixbi xoxoarin ? .
¿ jakonrin noa yobin , jiwi banayabo iti ? bakebaon shinanbo ninkawe .
Axeamisnin akinaton bakebaon jiwi xoxo beabo banakanai jaton wainko jaton papabaon .
Axoinbatainko .
Axeti xobonkoxon jaskaakin banakanabo jato yoimawe .
Jan teeti kirika menixon jaskaakin ati yoiwe .
Ribojobo oinxon yoiwe .
¿ jaweakiri jonibo ? .
Jonibaon jiwi jaska akai yoiwe min shinaman .
¿ jiwibo keyotimakopiki non jaweatiki ? .
Ribojanxo sikawe .
Ribojobo oinxon yoiwe .
¿ jawe akirin jonibo ? .
Jonibaon jiwi jaska akai yoiwe min shinaman .
Jene netenko jaabo .
Axeamisnin jaskaaxon bakebo betan tee atibo yoiya .
Yosi betan joi seneanwe bakebo merakinonxon .
Bakebo betan joibo shinanwe yosiba merati kaxon seneantibo .
Yosin paro kexa jato iweai .
Jainxon jenen nete jato onamai .
Ja pekao axaemisnin mesko yokabo jato akai .
¿ jawekeskaramein iki jene chicho ? .
¿ non nete jisaribimein iki jenen nete ? .
¿ jawebomein jain jake ? oinon janepaketa jain jaabo .
Bakebaon shinanbo ninkawe .
Axetixobo bebon iwexon bakebo tsinikinwe neskaakin : paranta nishi bekanabo nexaxon westiora nishi nenke pikoai , rabe bake yoiyai yatanbekonti , jainxon jatiribi bakebo nishi patax joyokanti yoiyai , jawetianki nato nishi ronin ikai jisati shakotai jatianra bakebo choronkanti jake roniman tii aketian , jawerato bakenki nishi tii akai janra nishi yatanshokoai .
Jaskaribiakin neskaakin jato tsinikinti atipanke : bakebo yoiyai ashpatax joyokanti , ja rekena bakera ronin ikai jisati ashpakana naman mexoai kax senenain chankatai , ja pekao ja rekena ika ishokoai , jaska jaskabaini jatibi bakebo ronin ikai jisati mexokanai .
Axeti xobonkoxon jaskati tsinikanabo yoikanai .
Jan teeti kirika bakebo menixon jaskaakin tee atibo yoiwe .
Ribobojo oinxon yoiwe : ¿ jawerato neterin ? , ¿ tsoaboki jain jaa ? jenenko jaabo kirikain ribojanxon sikawe , jainxon xatexon taxnawe .
Ronin yapan tita .
Axeamisnin jaskaaxon bakebo betan tee ati yoiya .
Ronin kirika anin ribojanxon axetixobonko bewe .
Bakebo naman yakakinxon ja tee akana yoiwe .
Ronin itan mesko yapabo ribojana xatebo kirikanin xepoa bexon tsamanwe jato bebon , rama jato yokawe neskaakin : ¿ jaweki en nato kirika xepomeran bea ? , ¿ matonki onankasai ? .
Bakebo tee akinonxon tsamabo awe , jainxon ja kirika xepobo jato meniwe , westiora bake janexon jan kirika xepenti yoikanai , jatixonbi ja kirika xatebo tsinkixon teekiakanai , jainxon jaweki pikota ja yoikanai .
Axeamisnin bakebo roninki yoiyai ninkatai : non jene koiranara jake jariki ronin , sankenshamankeneya , jene ibo itan yapan tita .
Rama bakebaon seneanki keyoai ja ronin ribojana ikainko yapabo ribojanxon ja patax taxnankanai .
Seneanxon jaskara tee akana yoikanai .
¿ jawenki jene nete koirana ? .
¿ jawekeska jisamein iki jan jene netekoshiaka ? .
Bakebaon shinanbo ninkawe .
Rama rabe tsama axon bakebo kirika ani ikainko ribojanti yoiwe neskaakin .
Wetsa tsamakan yapa icha ribojanti .
Wetsan ichama .
Ja pekao jato yoimawe .
Jan teeti kirika bakebo menixon jaskakin tee ati yoiwe .
Ronin ribojana sikaxon .
Yapa icha xatexon ja patax taxnanwe .
Jainxon yapa ichama tasakan taxnanwe .
( rabiti ) .
Non netebo riki iboya .
Iboyabo riki non netebo .
Chaikoninra non niibo koiranke , jenera roninmabiribi ake .
Jaskara riki non netebo .
Irake .
Rabiti non neteki ika .
Axeamisnin jaskaaxon bakebo betan tee atibo yoiya .
Axeamisnin , westiora ani kirikain nato rabiti wishai kirika xaten nato joi wishai : non nete iki ika , jaabo iaxon axetixobonko beai .
Mesko bewabo jaton onanabo bakebo bewakinwe .
Torokin jato yakakimaxon jato bebon kirika wisha taxnanxon rabiti jato axeawe .
Minpari jato yoyo axonwe .
Jainxon bakebaon mia kechibanai .
Ixon yoyo awe .
Rabiti .
Non niibo itan jiwibo riki koiranti .
Ronin kene sankenshama jene koirana .
Yapabaon tita .
Bakebo yakakinxon rabiti non neteki ika yoyo axonwe koshin , ichakin jato yoyo akinwe , axea pekao westiorabo jato tanamawe .
Ja pekao bakebo mesko yokabo awe .
¿ jaweki ikarin nato rabiti ? .
¿ tsoabaomein non neten jaa jawekibo koiranti iki ? .
Non neteboki ika rabiti axewe .
Eariki xetaya .
Peiya .
Manchanya .
Rabe taeya nokon jisariki .
Shinanxo biti .
Axeamisnin jaskaaxon bakebo betan tee atibo yoiya .
Axeamisnin westiora sintan beai ( yamaketian minbi kirika katoxon sintankiin pikowe ) jainxon beai kirikanin ochiti ribojanxon .
Bakebo yakakinxon ja sintan meran ochiti ribojana awe , jainxon jato yokawe : .
¿ min jisamein jawe ribojo iki nato sintan meran ? .
¿ yoina iamax yobinmein iki ? .
Shinayamakanaitian jato shinamawe neskakin : jara ikai jojo iki , xao non piairiki , xobo koiranai , wiso , joshin itan joxoriki jawen ranibo .
¿ jawemein iki ? bakebaon moa shinanketian wetsa shinanxon biti jato pikomawe , mesko jawekibo jato oinmaxon , iti atipanke : kirika , chopa , jan sikati itan wetsa jawekiboribi .
Bakebo rapis itan jan sikatibo menixon yoiwe : ramara minbiri westiora shinanxon biti pikoshokoai , jainxon mibe axeaibo yoiwe abakakonon shinanxon bikin .
Shinanxon biti pikoax jatikaxbi axekanai .
Xobon kaxon jawe papa itan tita shinaxon biti pikoa yoiyai .
Jan teeti kirika bakebo menixon jaskaakin tee ati yoiwe .
¿ jawe yoinamein iki ? .
Ribijobo oinxon shinanxon biti pikoxon mibe axeaibo yoiwe .
Jainxon ja yoi ika ribojanxon sikawe .
Kirika aki mia axea jawekibo jato onamawe .
Bakebo naman yakakinxon ja tee akanabo bexon jato menipakewe oinkanon .
Ja oxe axekana jawekiboki yoyo ikanai , jato shinamawe .
Mesko yokabo axon neskaakin .
¿ tsoaboki non axeti xobonko meraibata ? .
¿ tsoabaon xobonkoki noa meraibata ? .
¿ jaweranoboki noa kaibata .
Jaweranoboki noa kaibata mesko jawekibo onantikopi ? .
Mesko bewabo axekanaboribi jato bewakinwe .
Jainxon kirika pei tsekaxon menixon jawerato teeki jawen kenshama ika ja shinanxon ati .
Ribojanxon sikati yoiwe .
Seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Non kenebo .
Menin waste .
Wame jana , waste itan masen axeti xobonko beai .
Westiora yoxan betan joi seneanwe axeti xobonko jotikopi .
Bakebo betan joibo seneanwe yoxan meraketian jakon akin raenankintikopi .
Bakebo yakakinxon yoxaman yoiyaibo jato neteshamanxon ninkakinwe .
Yoxaman waste jato oimaxon wame janan xakiai , jainxon jaskaakin bake raonti jato oinmai , .
Bakebaon wastebo meexon onankanai .
Bakebo yokabo awe .
¿ jaweki noa yoxaman axeaka ? .
¿ jawekeska jisarin waste ? .
¿ ininmein iki ? .
¿ jawekopimein noa wasten raometiki ? .
¿ menin inoxonbichoki mia wasten raometi iki ? .
¿ jawe ikiribiki noa wasten raometi iki ? bakebaon shinanbo ninkawe .
Jan teeti kirika bakebo menixon jaskaakin tee ati yoiwe , yoxaman jaskatax menin iti yoiya onanxon .
Waste xakia jawen poto masen ribojo ikainko rasa rasaawe .
Yoxaman jaskatax menin iti yoiya onanxon .
Waste xakia jawen poto masen ribojo ikainko rasa rasaawe .
Jan kene atibo .
Nato tee anonxonra rekenpari bakebaon papabo onanma iti jake mia akinkantikopi .
Kirika wishaxon jaton bakebo betan bomawe .
Jain jato yoiwe natoti jaweki axeti xobonko jawen bake bemanon ixon .
Koron tapon .
Maxe .
Nane shoki wishoshaman itan tsiste .
Axeamisnin beti jake , pichika paranta pei pirota axon , ani itan maxko maxkokaina , pichika nane aninkoniax maxko maxkokaina , jaskaribiakin wetsa jan sikatiboribi .
Bakebo yakakinxon mesko jan sikati beabo oimaxon mesko yokabo awe .
¿ jaweki min oinai ? .
¿ konromamein non jawebo sikati iki ? .
¿ jawekeska jisaki koroman non sika pikotai ? .
¿ jaweboki nane shokikan min sikai ? .
¿ jawekeska jisarin nane shoki jene ? .
¿ jawekeska jisaki konroman sika pikotai ? .
¿ jawe wetsa jan sikatiboribiki min onana ? .
Bakebaon shinan ninkawe .
Axeamisnin bakebo jan sikatibo oimaxon neskaakin yoiyai : nanen itan koromanra non tee akabo sikati atipanke , jaskaribira nanen mapoki noa ikai wisoanoxon , koromanribira non pitibo noe akai pei .
Bakebo yakakinxon mesko bimi bero , pirota itan wetsa jaweki beabo jato bebon tsamanxon yokawe neskaakin katokanon ixon : pichika jaweki bixon aninkoniax maxko maxkokaina akin joyonwe , jainxon bakebaon jaskaakin joyonkanabo yokaxon yoimawe .
Jeman pikokinxon aninkoniax maxko , maxkokainaki jato joyomaxon yokabo awe , aka pekao meskoakin jato tsinimawe .
Jan teeti kirika bakebo menixon jaskaakin tee atibo yoiwe .
Mesko jan sikatibo ribojana oinxon .
Aninkoxon maxkoakin joyonkin ja itinkobo taxnanwe .
Jaskaakin chopa pokoti onanti .
Nato tee anonxonra westiora baken papa betan yoyo iti jake pokoti benaxon kobianxon axeti xobonko betikopi .
Westiora tita betan joi seneanwe axetixobonko joti chaniwe .
Bakebo chopa pokoti onanmai axeti xobonko jotikopi .
Titabo betan joi seneanwe , jaton bakebo betan bemati , tokoyo xate .
Rama yamikentin pokoti jene axon bakebo oinmawe .
Jainxon bakebo yoiwe jaa tee akanai .
Jeman pikokinxon tita chanibata joa bakebo yoiwe ja tee jato akini joa .
Netexon ninkakanai .
Rekenpari pokoti xatebo itan peibo jaya kobin ati yamikentinin napoti iki .
Jainxon chii kechonxon moa keteketian yamikenti beyasanti iki .
Basi kobianti iki .
Rama titan bakebo yoiyai jaskaakin chopa pokoti .
Yamekintin pokoti jenen tokoyo xate pokoai bekebaon ointikopi .
Jainxon axeamisnin bakebo yoiyai westiorabo kawanxon jato chopa beabo pokoti .
Ja pekao pastonko bariankanai .
Choshiaitibi pokoti iki wisoaikaman .
¿ jaweki noa yoxaman onanma ? .
¿ jawerin pokoti ? .
¿ jawekeska jisarin pokoti ? .
¿ jaweyaki pokoti kobiankanai ? .
¿ jaweti basi kobiantirin ? .
¿ jawekeska jisarin pokoti jene ? .
Jan teeti kirika bakebo menixon jaskaakin tee ati yoiwe .
Chopa pokonoxon ja teebo ati , .
Titan yoiya shinanxon min ribojo xateabo jakon akin joyonkin taxnanwe .
Chopa pokonoxon ja teebo ati yoxaman yoiya shinanxon ribojo xateabo jakon akin joyonkin taxnanwe .
Maya kene .
Axeamisnin jaskaaxon bakebo betan tee atibo yoiya .
Westiora chitonti maya keneya bewe .
Westiora yoxan betan joi seneanwe bakebo merakinoxon .
Bakebo betan mesko joibo seneanwe .
Titaiba merati kanoxon .
Yoxaman bakebo yakakinxon yoiyai .
¿ jaskatax itan jaweranoaxki non kenebo pikotai ? .
Ixon jato yoiyai ninkakinwe .
Bakabaon onanboresnoxon mesko yokabo yoxan akai : ¿ jaweranoaxki kene pikota iki ? ¿ paro joa jisakin akaborimein iki ? ¿ jawerato yoinanin yora jisaribimein iki ? titan chopa jaskaakin kene akai oinkanai , jainxon titan chopa kewe aka peanxon jato oimai .
Axeti xobonko iwexon mesko yokabo axeamisnin akai .
¿ jaweki noa yoxaman axeaka ? .
¿ jawekeskara keneboki non oina ? .
¿ jawekeskara jisa yomaman keneakanaboki ika ? .
¿ keneanoxonki jawepari akanai ? .
Jainxon chitonti peanxon bakebo metotinin ja kenebo natanmawe .
Bakebo jeman pikokinxon tawa pakexbo menixon mainko maya kene tanamawe .
Jan teeti kirika bakebo menixon jaskaakin tee atibo yoiwe .
Yoxaman jainoax maya kene pikoni yoiya shinanxon tee awe : .
Maya kene ikain min atipana kaman beshekan axon jawen berobo metsa akin sikawe .
Kene oinxon min atipanakaman beshekan awe .
Xao kene .
Axeamisnin jaskaaxon bakebo betan tee atibo yoiya .
Nato tee anonxon nato jawekibo bewe .
Tsiste .
Paranta pei .
Itan naranxa moxa .
Jaskaribiakin mesko jawekiain kene akanabo .
Pisha .
Chitonti .
Paronoti .
Menexeti itan wetsa jawekiainbo xao kene akanabo .
Bakebo bakish nete yoxaman onanmaibata shinanmaxon tee jato amawe .
Bakebo kirika pei tsekaxon tee amawe .
Yoxaman jawekopiki xao kene akanai iki ixon onama .
Shinanxon tee awe .
Xao kene chiteyabores napon tsisten natanwe .
Jainxon jawen kano maxen min metotinin natanwe .
Bakebo tee peokanamabi jeman pikokinxon xepan menixon mainko tanakin jato xao kene axon .
Westiora , westiorabo natanmawe , rekenpari min jato tanaxonwe .
Rama bakebo yoyo axonwe jaskaaxon tee ati , westiorabo tsiste meniwe jan xao kene natanti .
Bakebaon jaska axon tee akana yoiyai ninkawe .
Jaska axon xao kene akana .
¿ jaweki yoimeti ikaribirin ja xao kene ? .
Xobon kaxon jaton anibo yokaxon yokakanai .
Xao kene chiteyabores napo koroman min metotinin natanwe .
Non manta itan wetsa join yoyo ikaibaon manta .
Axeamisnin jaskaaxon bakebo betan tee atibo yoiya .
Nato tee anonxon bewe axeti xobonko , non chopa keweya iamax keneya ( manta ) , pisha , maiti keneya chitonti itan jainxon wetsa join yoyo ikaibaonaribi bewe , jaton manta , pisha , maiti itan wetsaboribi , yamaketian ribojanwe .
Bakebo min jawekibo bea tsamanxon jato oimanwe .
Jaskara jisa oinxon jaton shinanbo yoikanaiboninkawe .
Japekao bakebo non chopa keneya itan keweyabo itanribi wetsa join yoyo ikaibaona onamanwe min onanatonin .
Rama rabe tsamabo awe , ja tsamabo westiora ribojo meniwe , ja oinxon ribojanshokokanti , jainxon jato yoimawe jaskaaxon tee akana .
Jan teeti kirika pei tsekaxon bakebo meniwe jaskaakin tee atibo jato yoiwe .
¿ jan jaweatiki non chopa kene akai iamaxon kewe akai ? .
¿ wetsa join yoyo ikaibaona iki manta .
Ja mantanki jaweakanai ? .
Yoiwe .
Jainxon ribojobo tsekaxon jawerato axemeranki iti ja jain taxnanwe .
Ribojobo oinxon .
Ja naman ribojobo tsekaxon ja itinko taxnanwe .
Perú mai ikainko jabo .
Bakebo non perú onamawe kimisha mai ikainko noa jakanabo .
Reken riki costa .
Ani paro ochoma .
Japekao riki sierra .
Manan chopa oma .
Senentiain riki selva .
Nii jiwi ichaya .
Yoinabo .
Yapaboya .
Bakebo kirika pei tsekaxon meniwe .
Jainxon jaskaaxon tee ati jato yoiwe .
Senentiain bakebo yoiwe jaton tee akabo yoiti .
Mapaki yoyo ika pekao .
Mapa ribojana oinxon tee awe .
¿ jawerato mai ikainkomein noa jake itan wetsaboribi jake ? .
Ribojo tsekaxon jain taxnanwe .
Seneanxon yoiwe jawen janebo itan jaweki noa onamai .
Perú ika joi .
Bakebo perú ikaki yoyo ikinwe .
¿ matonki onana peru ika joi ? .
Bakebaon shinan ninkawe .
Jainxon bakebo kirika pei tsekaxon meniwe .
Jainxon jato yoyo axonwe jaskaakin tee ati .
Perú ika joi wishawe natanxon , bantirabo ribojana tsekaxon metsaakin rao akin taxnanwe .
Seneanxon jaskara tee akana yoimawe .
Perú ika joi wisha natanxon , bantirabo ribojana tsekaxon metsaakin rao akin taxnanwe .
Baderanin jisa onanti .
Bandera ani ribojanxon sikaawe itan westiora ani bandera ribojana sikaoma bewe .
Maxe itan temperaribi beti .
Joi seneantibo bakebo shinankinwe jakonax raenankantikopi .
Bakebo banderaki yoyo ikinwe , jainoax itan jaskarainoax pikoni jato yoiwe .
Bandera ribojana oinmaxon bakebo yokabo awe .
¿ jawekeska jisakan sikayarin bandera ? .
Jan sikatibo oinxon ja jisaya sikabo yoimawe .
¿ maxeki non bandera sika jisa iki ? .
¿ jaweti jisakan sikayarin nato bandera ? .
Westiora toro jato imaxon maxe mekeain bimaxon ja bandera ribojana bakebo sikamawe , axon axetixobo bebon taxnanwe jatixonbi oinkanon ixon .
Bakebo himno nacional jato bewakinwe .
Bakebo onamai neskara non sikatibaonra non mesko teebo atipanke ixon .
Jan teeti kirika bakebo menixon jaskaakin tee ati yoiwe .
Bandera ribojanxon maxen sikawe .
Jainxon xatexon westiora jiwi pakexnin taxnanxon mia jainoax axeai nachite metsakin raoawe .
Bandera ribojana xatexon maxen sikawe , jainxon westiora jiwi pakexnin taxnanxon jainoax mia axeai nachite metsaawe .
Escudo .
Axeamisnin jaskaaxon bakebo betan tee atibo yoiya .
Bakebo escudo onamawe .
Escudo kirika anin ribojanxo axetixobonko bewe .
Jaweboki escudonin noa onamai jaboribi ribojanxo bewe .
Natobo .
Kori pisha .
Cornocopia .
Non mainko jake oro .
Koriki itan sin .
Yoinabo icha .
Bicuña .
Yoinabo icha non mainko .
Nii jiwiboya .
El árbol de la quina .
Nii jiwiboya icha riki non mai .
Bakebo tsamabo axon ribojo meniwe .
Jainxon jaskaakin tee ati yoiwe .
Seneanxo jaton tee akabo taxnanti yoiwe .
Escudoki yoyo ika pekao .
Ribojo oinxo tee awe .
¿ jaweki noa onamai ? .
Ribojo tsekaxon jain itinko taxnanwe .
Jainxon yoiwe .
Kirika aki mia axea jawekibo jato onamawe .
Axeamisnin jaskaaxon bakebo betan tee atibo yoiya .
Bakebo naman yakakinxon ja tee akanabo bexon jato menipakewe oinkanon , ja oxe axekana jawekiboki yoyo ikanai , jato shinamawe mesko yokabo axon neskaakin : .
¿ tsoaboki non axeti xobonko meraibata ? .
¿ tsoabaon xobonkoki noa meraibata ? .
¿ jaweranoboki noa kaibata mesko jawekibo onantikopi ? .
Mesko bewabo axekanaboribi jato bewakinwe .
Jainxon kirika pei tsekaxon menixon jawerato teeki jawen kenshama ika ja shinanxon ati .
Ribojanxon sikati yoiwe .
Seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Ribojanxon sikawe .
Non pishtabo .
Ani xeati .
Moatian shipibo jonibaon .
Pishtaronki ikatiai ani xeati jainronki akatikanai bake xontako bestekin yoinaboribi tsakakin jain kanoxronki ainbobo itan benbobo metsati .
Raokatikanai .
Atsa xeati xeax masha iki metsa .
Metsashamani .
Ramatianra moa jaskarama iki tsinkitax .
Tonkon tsiniananres rarokanai non kaibobo .
Ani xeati .
Ani xeati pishtaki ika wishaxon .
Jaskaribi mesko ribojobo ani kirikain axon axeti xobonko bewe .
Bakebo betan seneanti joibo jato shinamawe .
Bakebo naman yakakinwe .
Jainxon mesko ribojo beabo jato oimapakexon mesko yokabo jato awe .
Yokabo jato awe .
¿ jaweki nato ribojoain maton oinai ? .
¿ jawe teebo akimein ikanai ? .
¿ jawetianboki noa neskatibo raotai ? .
¿ matonki masha iti onana iamaxon ninkata iki ? .
Yoiwe .
Ani kirikain wishaxon min bea jato bebon taxnanwe .
Bakebo bebon ja ribojobo tsamanxon yoiwe .
En nato ini yoyo akaitianra .
Maton ja ribojobo ja yoi ikai pakex patax taxnanai .
Maton ja ribojobo ja yoi ikai pakex patax taxnanai yoi ikai pakex patax taxnanai .
Jainxon ja joi ribojobo tsekaxon bakebo yoiyai jatonbicho ja itinkobo taxnankanon ixon , senentiain jatixonbi yoyo akanai .
Non pishtaboki yoyo inon ikanwe .
¿ ani xeatinkoki jawe akanai ? .
Ja ribojo torokan xepowe .
¿ bake bestenoxonki jawe imakanai ? .
Ja ribojo sikawe .
Ani xeatiki ika yokatabo yoiya .
Axeamisnin jaskaaxon bakebo betan tee atibo yoiya .
Bakebo betan yoyo iwe jeman pikokinxon .
Jiwi ota nama jato iwexon bakish axeibakanabo jato yokawe .
¿ jaweki maton bakish axeibata ? .
¿ jawebomein ani xeati pishtankoxon akanai ? .
¿ ramatianki jawekeskaakin pishtabo akanai ? .
¿ jawe pishtaboki non jemanxonbo akanai ? .
¿ jawekopimein ramatianbo ani xeati pishta ayamakanai ? .
¿ jawe pishtaboki min xobonkoxon akanai ? .
Ani xeati pishtankoxon akanaibo shinankanon ixon jato yoiyai .
Yoinabo tsakakin .
Bake bestekin .
Masha ikanai .
Ramatianbobirira akanai mesko pishtabo jaabo iki .
Non jeman baritia senenketian rarokin pishtati .
Tonkon tsinitibo .
Non baritia nokoxon rarokin pishta ati .
Wani piti nete .
Titabaon nete nokoketian itan wetsa pishtaboribi .
Mesko bewa iamax masha ikinwe .
Jan teeti kirika bakebo menixon jaskaakin tee atibo yoiwe .
Pishtaki yoyo ika shinanxon ja yokabo mia akanabo yoiwe .
Pishtaki yoyo ibata shinanxon ja yokabo mia akanabo yoiwe .
Bake ainbo besteai oinxon jaweratoboki ja jisabires iki .
Besteti .
Boexeti .
Kenpo itan pishin axeti yobonko beti .
Nato tee anoxon westiora bake ainbaon titabetan yoyo iwe jawen bake bestenoxon .
Westiora yoxanbetan joi seneanwe axeti xobonko merati jonon .
Yoxaman bakebo yoiyai ani xeati pishtaxon moatian bake ainbo jaskaakin bestepaokani .
Bake bestei masha iti bewa axeibakana bewakanai .
Ja besteti bake ainbo kenaxon pishiman yakamaxon yoxaman jato oinmai jaskaakin ati .
Axeamisnin mesko yokabo jato akai .
¿ jaweki noa yoxaman axeaka ? .
¿ jaweboki non tsinkiti iki ja bake bestenoxon ? .
¿ wetsaxonbiresmein bake besteti iki ? .
Jan teeti kirika bakebo menixon jaskaakin tee atibo yoiwe .
Jawe akiboki nato ribojomeran ikanai ixon yoiwe .
Jainxon chosko ja jisama wetsa ribojoain meraxon westiora torokan xepowe .
Jawe akiboki nato ribojo ikainko ikanai yoiwe .
Jainxon chosko ja jisama wetsa ribojoain meraxon westiora torokan xepowe .
Bake ainbo itan benbo jan rao kataibo .
Axeamisnin axeti xobonko beti .
Westiora maiti .
Chinexeti .
Paronoti .
Kori .
Koton .
Chitonti .
Rexo .
Jonxe .
Tari itan wetsa jan raotibo .
Bakebo yakakinxon yoxaman jato bebon mesko raotibo tsamanxon jato oimaxon jaskati raotibo jato axeai .
Axeamisnin mesko yokabo bakebo akai .
¿ jawekeskara jisarin ja raotibo ? .
¿ jawebo akanamein iki ? .
¿ jatibi raotiki ja jisabires iki ? .
¿ jaonobo sawetimein iki ? .
¿ matoki jaskara raotiboya iki ? .
¿ jawetianki noa neskati raoti iki ? .
Bakebaon shinabo ninkawe .
Westiora bake ainbo betan bake benbo raotibo sawemaxon jeman pikokinxon jato masha ikinwe .
Ribojobo oinxon .
Besteti xeatiainkokai ainbo itan benbo jan raokatibo onanxon .
Tsekaxon taxnanwe .
Seneanxon bakebo yoimawe jaskara tee akana yoiti .
Besteti xeatiainkokai ainbo itan benbo bake jan raokatibo onanxon .
Tsekaxon taxnanwe ja bake ikainko .
Teoti ati .
Bakebaon papabo yokawe mesko bimi bero keontibo tsinkixon kiniaxonbo moa keontires botirianin napoxon jawe baken janeyabo bake bemanon .
Axeamisnin jan bero keonti yoman itan mesko beroboribi axeti xobonko beai .
Bakebo betan mesko joibo seneanwe jakonax raenankanon .
Bakebo torokinxon jato yakakinwe , jainxon yoman pakexbo itan mesko bimi berobo menixon jato keonmawe teotiakanon .
Jan teeti kirika bakebo menixon jaskaakin tee atibo yoiwe , bakebaon teoti akin peoa oinxon ja bimi bero keona rabe ja jisa chibamakin berobo taxnanwe , jainxon min kena jisakin bimi berobo bixon taxnanwe .
Ja teoti akanabo joyonxon oinkanai itan jawe bimiboki keonkana ixon yoikanai .
Jainxon axeti xobonko westiora tawa nenke nexawe jain bakebaon jaton teotibo paninai netetibi joax tsinikantikopi .
Bakebaon teoti akin peowa oinxon ja bimi bero keona rabe ja jisa chibamakin berobo taxnanwe .
Jainxon min kena jisakin bimi berobo bixon taxnanwe .
Jane .
Te menin inonxon ati iki paka jawetirin toponwe .
Nato tee anoxon bakebaon anibo betan yoyo ixon yoiwe paka xatexon axeti xobonko jawen bake bemanon .
Axeamisnin , mankoa xama pei axeti xobonko beai .
Westiora papa betan joi seneanwe bakebo merakin iwenoxon .
Yosin mankoa naman jato iwexon teka menin inon ixon paka xon ati jato yoiyai ninkakinwe .
Jainxon pakabo jato menipakeai .
Rekenpari yosin jaskakin paka xon ati jato tanaxonai .
Jainxon bakebaon ja mawakin paka xon ashokoai .
Axetixobonkoxon mesko yokabo akai .
¿ jaweki noa yosin axeaka ? .
¿ jaweki non xon aka ? .
¿ jawekeskatiki xon ika ? .
¿ jatixonbiki ja jisakinbiresakin xon aka ? .
¿ tsonaki kikin kesten ika ? .
¿ maton kenki ika paka xon aka ? .
¿ jaweti pakarin ? .
Toponwe .
Bakebaon shinanbo ninkawe .
Axetixobonkoxon mankoa pei menixon jato xon ati axeaxon xon amakin jato tsinimawe , jainxon jato yokatai paka xon aka jisaribirin ixon .
Jan teeti kirika bakebo menixon jaskaakin tee atibo yoiwe , jaskatax te menin iti ninkata pekao , jaweti benbo itan ainbo bakerin jati jiwi taxnanxo toponwe .
Jaskatax te menin iti ninkata pekao .
Jaweti benbo itan ainbo bakerin jati jiwi taxnanxo toponwe westiora .
Teraka ki ika imaa pikoxon yoiti .
Axeamisnin jaska axon bakebo betan tee atibo yoiya .
Axeti xobonko ani kirika pein teraka ribojanxon bewe .
Bakebo ribojo oinmaxon yoyo ikenwe , jaskara jisa yoikanaibo ninkawe .
Bakebo shinan meniwe , imaxon pikoti terakaki ika .
Bakebo kirika pei tsekaxon meniwe .
Ribojo ointi .
Jainxon yoyo axonwe jaskaaxon tee ati .
Terakaki ika westiora imaa pikonoxon ja maxkatainko ribojanwe , jainxon xatexon westiora yomaman joyonkin taxnanxon metsakin raoawe , ja pekao min imaa pikoa jato yoiwe .
Imaa pikoxon jaskaakin chibankin wishati : rekenpari , imaa jane meniti , jaki ika wishati kopi , japekao jaskaati peokota , jaskara winota , jain keyota .
Bakebo yokawe jaskara tee kana yoiti .
¿ jaweki nato ribojoain non oinai ? .
¿ jawekeskara jisarin ? .
¿ jawekeskara jisakan sikayarin ? .
¿ keotairin ? .
Bakebo ninkata pekao jato yoiribiwe .
Teraka yoina riki keotai ixon .
Tanaxonwe jato .
Ikaxbi .
Ikaxbi yoiyai jaa keotaitian min mawatima iki .
Jaa mawaxa mia teka texbati iki .
Ja ribojobo sikaxon westiora imaa pikowe , jainxo xatexon westiora torokan xepoxon ja chiteki metsaakin raoawe , jainxo jato yoiwe .
Bonsin onanti .
Bakebo bonsin ribojanxon oinmaxon tee awe .
Ribojo taxnanxon jato yoiwe , jawerin bonsin ixon , jawekopiki bonsin onsa iki mawati , yoiya ninkatapekao , rabe tsama axon , westiora ani kirika pein bonsin ribojana menixon jato sikamawe , seneanxon jaton teebo taxnanti , jainxon yoikanai , ja onankana bonsiki jawe iki .
¿ matonki bonsin onana ? .
¿ jawekeskara jisarin bonsin ? .
¿ jaono jaarin ? .
¿ jawekeskakin yokatirin noa yotonaketian ? .
¿ noamein bonsima jaweati iki ? .
¿ jawekeskakimein non bosin yokati iki noa yotoyamanon ixon ? .
Xobon kaxon jaton papabo yokati iki bonsinki .
Bonsin ribojo oinxon .
Yoikanai .
¿ jawekopiki bonsin onsa iki ? .
Yoiwe .
Bakebo masha bewai .
Yoxan betan joi seneanwe bakebo masha iti axeaki jonon ixon .
Yoxaman , bake ainbo besteaki ika masha iti bakebo axeakai .
Jeman pikotax bake benbobo ainbaon xaranya masha ikanai .
Binon topikan barin binon topikan yasan akebainxon .
( rabeti iti ) .
En senen abanon chono bepan seneman .
Senen senen ayonkin nokon ashtaroninbi .
Mesawemetanan yami ashtaroninbi .
En senen ayonba .
Axeti xobonxon jaskati bewakanaboki yoyo ikanai .
Jan teeti kirika bakebo menixon jaskaakin tee atibo yoiwe , bakebo masha bewai bake aiboboki jaweti iki jato toponxon wisha natanwe , jainxo sikawe .
Bakebo mesko bimi berobo meniwe .
Jainxon jato toponkinwe .
Westiora bakebo pikoxon yoimawe jatikaman topona .
Bakebo masha bewai bake aiboboki jaweti iki jato toponxon wisha natanwe .
Jainxo sikawe .
Kirika aki mia axea jawekibo jato onamawe .
Bakebo naman yakakinxon ja tee akanabo bexon jato menipakewe oinkanon .
Ja oxe axekana jawekiboki yoyo ikanai .
Jato shinamawe mesko yokabo axon neskaakin .
¿ tsoabaon xobonkoki noa meraibata ? .
¿ jaweranoboki noa kaibata mesko jawekibo onantikopi ? .
Mesko bewabo axekanaboribi jato bewakinwe .
Jainxon kirika pei tsekaxon menixon jawerato teeki jawen kenshama ika ja shinanxon ati .
Ribojanxon sikati yoiwe .
Seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Non raobo .
Mesko isinbo onanti .
Meskoti isinaibo ani kirikain ribojanxon axeti xobonko beti .
Jeman pikokinxon jato bebon chankatai meskotibo ikanai .
Mapon chexai jisati mapo yatanya .
Poro ikai jisati poko yatanya .
Chanke iki tasketa jisati .
Jaskati ikaibo mawakanai .
Jainxon bakebaon yoikanti jake jawekeskati isiniki mia jaskatai ixon .
Ribojobo oimaxon mesko yokabo akai .
¿ jaweboki nato ribojoiain min oinai ? .
¿ jawekeskati isiniboki ikanai ? .
¿ miaki jaskati isina iki ? .
¿ isinaitian jawen mia raonkanai ? .
¿ tsonki mia raonai ? .
¿ peibaonbichoki mia raometai ? .
Bakebo rabe tsama imaxon isinai raonai iki jato joni imawe .
Jawekeskati isintiboki min onana oinon yoita , ¿ jawenmein mia raometiki ? meskoti isinaibo ribojana oinxon mia jaskati isiman aka westiora torokan xepoxon yoiwe jaweskeskaakin mia raokanaki mia benxoa iki ixon .
Pionis peibo toponti .
Westiora yosi betan joi senenanwe bakebo merakin iwenoxon .
Yosin bakebo mesko rao banabo oinmakin iweai , rao banabo ikain , oimaxon jato memai , xetemaxonbo onamai , jainxon jawe jane raoborin yoiyai , taponya raobo iki , beponya itan xakayabo , jainxon bakebo toponkinwe jaweti raoki onankana ixon .
Bakebo yoiwe kimisha pei tsekaxon axetexobonko beti .
Axetixobo meran iwexon axeamisnin ja pei beabo jato topomai .
Bakebo jeman pikokinxon kimisha tsama imawe .
Jainxon jato tsinikinwe tsonki kimisha pionis pei bea .
Rimon ininti pei itan boains pei bea iki .
Tawan ani toro mainko ribojanwe .
Jainxon mesko pei bekanabo jato bebon tsamanxon yoimawe .
¿ jawerato tsamakanki kimisha pei seneanka ja yokatabo ? .
Oinkanai .
Tsamanxon toponxon yoikanai jati paketa .
Bakebo yokabo awe .
¿ jawerato tsamakankin jati toponti yokata seneanka ? .
¿ jaweti non raoki maton onana ? .
Janekanta .
Jan teeti kirika pei tsekaxon bakebo meniwe .
Jato yoyo axonwe jaskaakin tee atibo yoiwe .
Jaweti pionis peirin ixon toponti .
Jainxon jati topona paketa chitemeran kimisha wishawe .
¿ jawerato rao peiboki ja jisabires iki ? .
Bakebo bewakinwe .
Bewakina pekao .
Jato shinankinwe ja tee bakish aibakana .
Jainxon mesko bimi berobo itan makanbo menixon oinmawe .
Tii akanai .
Rawishkanai .
Japekao ja jisabiresbo jato katomawe , japakeo jato yoimawe , jawekopiki jaskaakin katokana .
Rao peibo ribojana oinxon tee awe .
Rama tsekawe ribojo ja jisabires peibo oinxon chitemeran taxnanwe .
Seneanxon jaskara tee akana yoikanai .
Rao peibo ribojana oinxon tee awe , rama tsekawe ribojo ja jisabires peibo oinxon chitemeran taxnanwe .
Rao bikin ibo yoiti .
Westiora yoxan betan yoyo iwe meranoxon .
Yoxaman bakebo pionis nia ikain iwexon yoiyai pionisnin pei iamax bepon bikin jaskaakin jawen ibo yokati .
Axetixoboxon bakebo yokabo awe .
¿ jawekeskaaxonki min onana non rao iboyabo ? .
¿ tson mia axearin ja non raobo ? .
¿ kirika meran mia axearin ? .
¿ jawe raoboribiki min onana ? .
¿ jawekeskaakin yokatirin rao bikin ? .
Yoxan jaskaakin pionis rao meenoxon yokatai ribojana sikawe .
Jainxon yoiwe jawekopiki rao bikin jawen ibo yokati iki .
Yoxaman pionis raomenoxon yokatai ribojana sikawe .
Pionis pein raometi .
Nato tee anonxon kirikanin ribojanxon bewe , jaskaati pionis pein raonmeti mapon chexa , yoyo iwe bakebo betan jaskaati raonmeti wetsa non raobaon , janekanai ja onankana raobo , jainxon yokawe yoxaman jato yoiya ninkaibata , non raobo iki iboya , ¿ jaweki winoti iki non yokayamaketian jawen ibo ? , yoiwe .
Rama naman jato yakakinxon .
Jan teeti kirikainoa pei tsekaxon jato oinmawe jaskaakin tee atibo yoiwe .
Japekao neskakin jato yokawe .
¿ jawekeskatimein mia pionis bepoman raometiki ? .
¿ jawenribiki mia raometai ? .
Ribojobo xateabo jakon akin joyonkin taxnanwe .
Tenexon jato yoiwe neskaakin .
¿ jawepariki atiki pionis bepon binoxon ? .
¿ jawekeskaxonki pionis bepon biti iki ? .
¿ jaweki pionis beponma raonai ? .
Bakebaon shinan yoiyai ninkawe .
Jainxon bakebo tanawe , westiora , westiorabo pikoxon , jakon akin joyonmawe .
Mesko yokabo jato akai .
¿ jaweki noa axea ? .
¿ pioniski rao iki ? .
¿ jawerato non raoboki noa jan raometaibo iki ? .
¿ jawenki noa titan isinaitian raonai ? .
¿ pioniski iboya iki ? .
Seneantiain jaskara tee akanabo bakebo yoimawe .
¿ jawekeskati isiniki pionis pein noa raometai ? .
¿ jawenribiki noa raometai ? .
Ribojobo xatexon jakon akin joyonkin taxnanwe .
Non raoboki ika .
Non raobo riki iboya .
Iboya riki non raobo .
Non yokatara ninkatai .
Isinaitianra noa benxo akai .
Noa tsiri bakebo isin isinaibo non raobo riki jakon .
Koiranon ikanwe .
Keyotimakopi .
Rabiti non raoboki ika .
Kirikanin non raoki ika rabiti wishaxon axetixobonko bewe .
Rabiti ani kirikanin wisha ikaxbi katoa sapan ikainko taxnanwe .
¿ jawemein en mato bexonke ? .
Bakebo yoyo ikanai ninkawe .
Jainxon bakebo yoiwe ja tee akanai .
Bakebo yoyo imawe .
Jaton shinanbo ninkawe .
Japekao bakebo yoyo axonwe ja chibankin tee ati yoiya .
Jaskaxon bakebo yoyo axonwe rabiti .
Rekenpari jato yoyo axonwe jaweki ikarin ja rabiti .
Jainxo minbichopari yoyo awe ja rabiti , japekao bakebo yoiwe min yoyo akai chibanti .
Ichakin yoyo awe .
Jainxon axeamisnin akinatonin rabiti axewe .
Japekao jatobicho tanamawe tsamabo axon .
Senentiain bakebo yokawe tsoaboki pikokasai rabiti axea yoi .
Bakebo yokawe jaweki axekana .
Rabiti non raoboki ika axea pekao yoiwe jaki ika .
Mapon chexa pionis pein jaskati raometi wishati .
Bewakina pekao jato yoiwe ja tee akanai .
Bakebo naman yakakinxon oimawe jan teeti beabo .
Pionis peibo .
Rimon .
Tasonman onpax aka .
Japekao yokawe neskaakin .
¿ nato jawekibomein jaweatiki ? .
¿ matonki yoiti iki maton shinanbo ? .
Ninkawe .
Japekao bakebo rabe tsama axon ja min ribojo beabo jato meniwe .
Oinkana pekao bakebo yoiwe ramara non wishai ¿ mapon chexaki noa jawekeskati raonmetai ? , ¿ matonki yoiti iki ? jaton shinanbo ninkawe ..
Kirika anin taxnanwe .
Bakebo yoiwe maton ea yoiyaibora en mato wishaxonai kirikain .
Jaskati raonmetiki ika .
Seneanxon bakebo yoyo axonwe , ja yoyo axon ninkata jakomakin wisha iketian jakon awe jato betan .
Seneanxon yoikanai jaskara tee akana .
Rama bakebo kirika pei tsekaxon meniwe , ja tee ati jato yoyo axonwe , ribojobo oinxon ja naman jaskati mapon chexa raonmeti wishawe .
Ribojobo oinxon ja naman jaskati mapon chexa raonmeti wishawe .
Jan chokitibo .
Axeamisnin jaska axon bakebo betan tee atibo yoiya .
Bakebo betan shinanbo awe jan mechokitibo oinmaxon jato onanmawe .
Rama bakebo yokawe neskaakin .
¿ matoki bawa paranta joshin kokokasai ? .
¿ jawekianoxki noa awe ikai ? .
¿ jawekopiki noa mechokiti iki ? .
Jakonrin noa koirameti isinaketian .
Axetixobokoxon bakebo onpax itan jabonma mechokimawe .
Westiorabo pikotax mechokitai .
Axeamisnin jakoni mechokiti onanmai .
Bakebo yokabo awe .
¿ jaweki non onana ? .
¿ jaweborin jan mechokitibo ? .
¿ jawekianoxonki rekenpari noa jawe itiki ? .
¿ westioraibichomein noa mechokiti iki ? .
Rama jan teeti kirika pei meniwe .
Jaskaakin tee atibo yoiwe .
Jan chokitibo itan jan tsinitibo ribojona oinxon .
Rama ribojobo tsekaxon ja naman taxnanwe .
Seneanxon jaskara tee akana yoimawe .
Mesko ribojobo oinxon jan chokitibores bixon taxnanwe .
Toponti .
Rao pei ja jisabires toponti .
Axeamisnin bakebo shinamai jawe rao peiboki mia wetsa neten axeibata ixon itan jawekeskati isiniboki noa raometi iki , jaskaribiakin ja raobaon janebo jato yokatai .
Westiora ani kirika wishaxon bewe .
Mesko rao peibo kirikanin ribojanxon bewe xateabo .
Bakebo yokatai matonki bingo iti onana ixon .
Joni iti onanan ixon .
Ja pei ribojanxon beabo jato oimaxon mesko yokabo awe .
¿ jawe jane pei rao peirin ? .
¿ jawekeskati isiniki noa jan raometi iki ? .
Westiora pishan ja rao pei ribojanabo axon westiorabo pikoxon bakebo yokawe tsoaki ja jisapei jawen kirikain iki ixon , jaya ixon westiora makan ja ikainko rakanti , tsonpariki makan ribojotibirakankin seneankai jara koshin bingo iti iki , jaixonra axeamisnin jatibi rao peibo ani kirikain taxnanatsekaribiai peokoti jonii iribikantikopi .
Bingon tsini jeneta pekao jati paketa jato toponxon yoiwe .
Jati paketa bakebo kirika pei tsekaxon meniwe .
Jainxon jaskaakin tee ati yoiwe .
Peibo oinxon yoiwe jawe rao peiborin ixon : rao peibo ribojana xatexon ja chitemeran botaxnanwe , westiora , rabe itan kimisha jainxon toponwe kimishakaman .
Seneanxon bakebaon jaton tee akabo taxnanxon yoikanai .
Rao peibo ribojana tsekaxon ja chitemeranbo taxnanwe .
Westiora .
Rabe itan kimisha .
Jainxon toponwe kimishakaman .
Jaskati isini jan raometi bai chibanti .
Axeamisnin bakebo shinamai isinaitianki jawekeskakin min anibobaon mia raonai ixon .
Yoxaman jaskati raometibo yoiyaibo ninkakinwe .
Axeamisnin westiora kirikain bakebo meskoti isinaibo ribojanxon bexon jato oimai .
Bake mapon chexai , bake kinanai , bake yona aki rakata , bake taxteta yakata , jainxon mesko yokabo akanai : .
¿ jawekeskati isiniki nato ribojoain ikanai ? .
¿ jawekopimein noa neskatibo isinai ? .
¿ jawekeskakimein noa raonkanai ? .
¿ jawebaonki noa raonkanai ? .
¿ xeamaxonbichoki noa raonkanai ? .
Rama kirika pei tsekaxon bakebo meniwe , jainxon jaskaxon tee ati jato yoiwe .
Ribojo oinxon .
Jaskati isini raonmeti bai chibanxon nokoxon jain ribojanwe , sikawe .
¿ isiniki mato jawekeskatibo raometai ? .
Joni isinai ikainko jawerato raoki jaskati isini jan raometi iki ja taxnanwe .
Jainxon natanxon jaki mepinwe .
Toponti onanti .
Nato kirika peinko riki rabe tee ati yoiya .
Rekenpari awe nato tee .
Bakebo 4 chosko kaman toponti axeawe .
Bakebo 5 picha kaman toponti axeawe .
Reken tee awe neskakin .
Bakebo jeman pikokinxon mesko jawekibo tsinkiti yoiwe .
Jainxon bakebo naman yakikinxon ja tsinkikanabo toponkinwe .
Japekao bakebo tsinikinwe yatanananti iki .
Bakebo jaskati tsiniti yoiwe .
Enra mato bewaxonai .
Ea bewai jenetain yatananankanwe jati en mato yoiyati .
Mato yoiyati .
Tsini jeneta pekao bakebo yokawe .
Jawetiboki yatananankana ixon yoiti .
Senenxon bakebo yoiwe ja tee ati .
Jaweti ribojorin oinxon jati toponxo wishawe .
Wetsa kirika peibo ikainko jaskaakin tee awe : westiora peibo xatexon yomaman nexawe , mesko rao peibo ribojana tsekaxon toponxo jati taxnanwe kirika peibotibi , westiora , rabe , kimisha , chosko itan pichika peibo taxnanwe , jainxon peibaon jane wishaxon toponxo jati paketa wisha natanwe .
¿ jaweti peiki non topona paketa ? .
¿ toponxonki non wishati iki ? .
Jaskaaxon bakebaon tee akabo jato yoimawe .
Jaweti ribojorin oinxon jati toponxo wishawe .
Wetsa kirika peibo ikainko jaskaakin tee awe : westiora peibo xatexon yomaman nexawe , mesko rao peibo ribojana tsekaxon toponxo jati taxnanwe kirika peibotibi , westiora , rabe , kimisha , chosko itan pichika peibo taxnanwe ; jainxon peibaon jane wishaxon toponxo jati paketa wisha natanwe .
Kirika aki mia axea jawekibo jato onamawe .
Ja oxe axekana jawekiboki yoyo ikanai .
Jato shinamawe mesko yokabo axon neskaakin .
¿ tsoabaon xobonkoki noa meraibata ? .
¿ jaweranoboki noa kaibata mesko jawekibo onantikopi ? .
Mesko bewabo axekanaboribi jato bewakinwe , jainxon kirika pei tsekaxon menixon jawerato teeki jawen kenshama ika ja shinanxon ati , ribojanxon sikati yoiwe , seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Ribojanxon sikawe .
Tsinkixon jawekibo ati .
Mapo bikani yoiya .
Nato tee anonxon bakebo yokawe neskakin , ¿ matoki yosiyabo iki ? , ¿ maton yosibaonki mato winota iamax imaa yoiyai iki ? jaton yosin yoiyabo shinankinxon yoimawe .
Japekao jato yakakinxon jaskaxon mapo bikani jato yoiwe .
Kirikani wishaxon taxnanwe jato bebon jaskaxon jato yoyo axonwe neskatira ikai ninkakanwe .
Bakebo imaa ninkama pekao .
Kiriki pei tsekaxon jato meniwe .
Jato yoyo axonwe bakebo jaskaaxon mapo bikani imaa yoiya ninkata pekao ribojo sikaxon yoiwe imaa jaskaati ika .
Rama wetsa kirika peibaon nato tee awe , jaskaaxon mapo bikani shinanxon ribojanwe , jainxon xatepakexon jakon akin joyonkin westiora kirika pikoxon nishin nexawe jainxon jaskaaxon mapo bikani mibe axeaibo jato yoishokowe .
Bakebo mesko yokabo awe .
¿ tsoaboki mapo bii bokana iki ? .
¿ jaonoki bokana iki ? .
¿ benbobaonmein jawe akana iki ? .
¿ jawekopimein peota akana iki ? .
¿ mapo meinxonki jawebo pikokanai ? .
Bakebaon sihinanbo ninkata pekao , jakiribi jato yoyo axonribiwe , senentian jaskara tee akana jato yoimawe .
Axeamisnin jaskaaxon mapo bikani imaa yoiya ninkata pekao ribojo sikaxon yoiwe jaskaati imaa ika .
Rama wetsa kirika peibaon nato tee awe , jaskaaxon mapo bikani shinanxon ribojanwe , jainxon xatepakexon jakon akin joyonkin westiora kirika pikoxon nishin nexawe jainxon jaskaaxon mapo bikani mibe axeaibo jato yoishokowe .
Chomo chosko kaman toponti .
Axetixobonko mai xetin bexon bakebo tee amawe .
Westiora yoxan betan yoyo iwe axeti xobonko merati jotikopi .
Bakebo torokin yakakinxon yoxaman jaskaakin mapo axon mesko jaweki pikoabo yoiyai .
Ninkakinwe .
Jainxon bakebaon mesko yokabo yoxaman akai onanboresnoxon .
Tabara jato menipakexon mapó iamax mai xetin menixon yoiyai yoxaman akai oinxon chomo akin ati moa seneanxon jeman bariankanai , jaskaribiakin jato kena jawekiboribi pikoti yoiwe .
Rama jato toponkinwe .
¿ jaweti chomorin ? .
¿ jaweti kencharin ? .
¿ jaweboribiki maton aka ? .
Ja mapó akanabo jato bebon joyonxon toponmawe .
Bakebo chomo oinmaxon yokawe : .
¿ jawekeska jisaboki maton pikoa ? .
¿ jaweti chomoki maton aka ? .
¿ chomoakin seneanxonki jaweakanai ? , ¿ mantonki onana jaweki chomo akanai ? .
¿ tsoabaonki chomo akai ? .
¿ non toponaki jaweti chomo paketa ? bakebo kirika pei tsekaxon meniwe , jainxon jaskaxon tee ati yoiwe , mapó akana oinxon yoiwe ¿ jaweti chomoki yoxan betan jawen baken aka ? toponxon chosko kaman jiwiki taxnanwe .
Taxnanwe , jainxon toponwe .
Seneanxon jaskara tee akana yoimawe .
Mapó akana oinxon yoiwe ¿ jaweti chomoki yoxan betan jawen bake aka ? toponxon chosko kaman jiwi taxnanwe , jainxon toponwe .
Mapó axon mesko jaweki pikoabo .
Kenpo , chomo , kenti itan kencha jainxon atsa xeati , paranta xeati , piti kobin itan paranta joa beai , yamaketianra kirika anin ribojanxon iamax joto xatexon taxnanxon bewe .
Wetsa neten aibakana jawekibo jato shinakinwe .
Ja bea jawekibo westiorabo oimaxon mesko yokabo jato akai .
¿ jawe janerin nato mapo akana ? .
¿ jawekeska jisarin ? .
¿ anirin iamax maxkorin nato mapo akanabo ? .
¿ jaweboribiki mapo non pikoti atipana ? mesko jawekiatibo iamax kirika ribojanabo oimaxon jato neskaakin tee akinwe : atsa xeati .
Atsa xeati chomonko nachixon , joshin xeati kenponko , paranta joa kenchakan axon , piti kobin kentikan awe , jaskaxon bakebo onamawe jain jawekiati atibo .
Mesko yokabo jato awe .
¿ jaweribimein chomonko ati iki ? .
¿ kenponki non jawebo xeati iki ? .
¿ kenchakamein non jaweboribi napoti iki ? .
¿ jaweboribiki kentikan min yoa atiki ? kirika menixon jaskaakin tee atibo jato yoiwe .
Mapo meinxon mesko jawekibo pikoa ribojana ikain jain jawekibo min akai onanxon ribojobo xatexon ja chicho taxnanwe .
Mapo meinxon mesko jawekibo pikoa ribojana oinxon jaweboki min jan akai ixon westiora serekan biananamawe .
Bakebotibiki jaweti kencha iki toponwe .
Bewakina pekao jato shinankinwe wetsa bakish ja tee aibakana .
Yapa kirikanin ribojanxo xate .
Xatebo axon bewe .
Bakebo rabe tsama axon ja ribojo beabo xatexon pakexbores menixon yoiwe jakon akin .
Joyonpakexon jawerin ixon pikoti .
Jainxon wetsa ani kirikain taxnankanon ixon .
Jainxon jato yokabo awe .
¿ jaweki nato ribojoain min oinai ? .
¿ ribojo xatebo tekixonki non jawe pikoa ? .
¿ jawetiki non pikoa ? .
Toponwe .
¿ matonki jaweti kaman toponti onana ? .
Rama jan teeti kirika pei tsekaxon menixon jakon axon tee ati jato yoiwe .
Ribojo oinxon tee awe .
¿ jatibi bakeki kenchaya iki ? .
¿ jawetiki jayaoma iki ? .
Rama ja bakebo kenchaomabo ribojanxonwe , jainxon jaweti kencharin toponwe pichika kaman toponwe .
Kencha bakebotibi ribojana kirikanin axon jato taxnanxon toponkinwe , jainxon rabebo biananamaxon tanakin toponmawe , jainxon westiora , westiorabo ja tee akanabo yoimawe .
Ribojo oinxon tee awe , ¿ jatibi bakeki kenchaya iki ? , ¿ jawetiki jayaoma iki ? rama ja bakebo kenchaomabo ribojo tsekaxon taxnanwe , jainxon ¿ jaweti kencharin ? , pichika kaman toponwe .
Bimi berobo toponti .
Teoti .
Menexeti .
Kesha ati itan wetsa jawekibo .
Bimi bero keonxon pikoaboribi itan mesko makanbo axeti xobonko bewe .
Westiora titan jato jaskaaxon bimibo keonti axeakai .
Westiora nishi pontenxon ja teotibo joyonkin nexaxon jato onamawe jaskakin itan jawe bero keonkanaborin ixon .
Jaskaribiakin sawemaxonbo jato toponmawe jaweti mansian .
Xepox .
Tanoni ati itan wetsa berobo keonkanarin ixon .
Bakebo makanbo itan westiora kirika pakexbo menixon jato yoiwe .
Makanbo joyonkin rakankin toponwe .
Jainxon jati paketa ja kirikain wishawe ixon .
Mesko yokabo awe .
¿ jawekeskakinmein teotiakai ? .
¿ bimi berobichoki min keonti atipana ? .
¿ jaweborimein keonkanai ? .
¿ sawenoxonbichoki min bimi berobo keonti atipana ? .
¿ minki teoti ati onana ? .
Jan teeti kirika bakebo menixon jaskaakin tee atibo yoiwe .
¿ bakebaon teoti akaki jaweti bimi berobo keonya iki ? .
Ribojo oinxon .
¿ jaweti bakerin ? .
Ja bakebotibi ponte iki chitebo , jain ribojo tsekaxon taxnanwe , seneanxon toponxon jati paketa ja chitemeran wishawe 1 , 2 , 3 , 4 itan 5 kaman jainxo toponwe .
Seneanxon jaskara tee akana yoimawe .
Teoti jati bero keonyabo oinxon toponxon jati paketa chitemeran wishawe 1 .
4 itan 5 kaman jainxo toponwe .
Ja pekao tanonianti bero keonxon yomanman ichakin mayakin nexawe .
Jainxon ja yomamanbi wetsa keonribiwe .
Yoman nenkematani xateti .
Tanonin shakaati ati .
Axeamisnin bakebo papabo betan yoyo ikai natobo bakebo bematikopi , tanoni , mansian bero moa kiniakabo .
Bakebo yokawe jawerato bimi beroki shakaati akaskanai .
Katoxon yoikanai tanoni .
Bakebo jaskaaxon tanoni shakatiati yoiwe .
Bakebo kirika pei tsekaxon meniwe , jainxon yoyo awe .
Jaskaaxon tanoni shakaati ati yoiya ninkaxon ribojobo xatexon ja itinkobo taxnanwe .
Rama chitemeran shaka ati jaskaaxon ati yoiya topona paketa ja ponte ikainko wishawe .
Ja chibankin ati .
Nenkema yomaman tanonin ati keonti .
Ja mansian keonai yomamanribi westiora tanoniati keonti .
Westiora animatanin yomaman ja keonaibo nexa nexabainti .
Ja yoman ibekona bixon nexati .
Jainxon shaka ati pikowe .
Jeman bakebo pikokinxon mesko bewabo jato bewakinwe ja shakaati shakaanan .
Tanonianti jaskaxon shakaatiati yoia ninkaxon ribojobo xatexon jakon akin joyonkin taxnanwe , jainxon jan toponti wishakin seneanwe .
Bai reni .
( jono ) .
Nato anonxon yosi yokawe iamaxon yosi betan yoyo iwe bakebo merakinoxon , yosiba meranonxon shinanbo awe .
Bakebo yosin yoiyai ninkakinwe , jono riki yoinna jan jato bai renikina bai natanaibo .
Yosin jato bai reni yoiya ninkata pekao .
Bakebo axetixobonko jikikinxon yokawe .
¿ jaweki noa josin yoiya ? .
¿ jan jonobo bai renikinaki jawe jane iki ? .
Bakebaon yoiyaibo ninkawe .
Kirika senenbires jisakin xatewe .
¿ jawe chibanimein jonobo nikatikanai ? .
¿ jawe benaimein ichax bokatikanai ? .
¿ tsonmein jato renixonkatiai ? .
¿ jatibi yoinabomein jan jato renixonaya iki ? .
Jainxon bakebo ja tee ati yoiwe .
Kirika katobokin jono pikoxon min kena jawekinin raoawe .
Jainoax mibe axeaibo betan jonon jato bai renixona iki jonii iwe .
Joni ikana pekao westoira kirika pakexbo menixon jaskaakin kirika katoxon jono jisakin jato pikonon yoiwe .
Neskaxon tanawe .
Kirika jatio ani rabebires axon katowe .
Ja katoa rabe itina westiorabo jemaoriakin katobekonwe .
Katoxon ja senenainkobo chosko xobo beporo jisakin pikowe .
Ja katoainribi chiniabainkin jemaoriakinbiri katowe .
Ja beporo rekeanbainkin katowe .
Chosko beporo pikowe .
Ja katoaribi rama chiniabainkin katowe .
Jaskaxon wetsaboribi katoxon jonon taebo pikowe .
¿ jawerakiki min jonon rekianxonkasai ? , jao ja rebo bixon bochikiakin katowe .
Mesko pei choshin itan wetsa jawekibo bixon rani jisakin taxnanwe , jainxon mansian bero axonwe .
Kirika katobokin jono pikoxon min kena jawekinin raoawe , jainoax mibe axeaibo betan jonon jato bai renixona iki jonii iwe .
Ipoki wisha .
Axeamisnin jaskaaxon bakebo betan tee atibo yoiya .
Jan metotinin mesawemetax mawati bewe axetixobonko .
Ipo ani kirikani ribojanxon bewe .
Japekao jato shinakinwe bakish nete ja tee aibakana .
Rama rabe bake pikoxon yoyo imawe neskaakin .
Jeman apo betan jemanko ja joni winota .
Yoiyai .
Ja apo imakanatonin yoiyai .
Ea akinkanwe jema koirankinki .
Jatibi jonibora en mato akinkasai .
Yoitima iamakanwe .
En mato tsinkiti kena bekanawe .
Jatian joni yoyo ikai .
Ea nato jemankoniama iki .
Eara jaweranobi mato betan iamai .
Bakebo yokabo awe , jato ninkata pekao .
Rama axeamisnin bakebo yoiyai ipo inii .
Bakebo yakakinxon yosin wakanawataitian ipo inii jato yoiyai ninkakinwe .
Jainxon bakebo yokawe neskakin .
¿ jawekeska jisarin ipo ? .
¿ jaweki ipon noa axe akai ? .
¿ wakanawataitianki ipon jato jaweraki akai ? .
¿ ipomein wakanawataitian jawerano joneta iki ? .
Jan teeti kirika bakebo menixon jaskaakin tee atibo yoiwe .
Ipo ini yoiya ninkata pekao .
Rama axeamisnin akina ipoki wishawe .
Rekenpari , jaweki wishakanai jato shinankinwe .
Japekao jaweraki ikaki wishakanai .
¿ tsoabaon yoyo atiki wishakanai ? .
Axonki jaweranon taxnanti iki .
Tee seneanxon bakebo yoyo axonwe .
Jainxon jato yoimawe jaskara tee akana .
Ipo ini yoiya ninkata pekao .
Rama axeamisnin akina ipoki wishawe .
¿ jaskara shinanya jeman koshibo janeti ? .
Axeamisnin jaskaaxon bakebo betan tee atibo yoiya .
Bakebo betan shinanbo awe jeman pikonoxon .
Bakebo iwewe jeman koshibo onanmakin .
Joni koshibaon bakebo yoiyai ja tee akanaibo .
Bakebo axetixobonkoxon yokabo jato awe .
¿ jawe janeborin non jeman koshibo ? .
¿ jawerato jemankoniaborin ja jeman koshibo ? .
¿ jawe teeki akai jeman koshi rekenatonin ? .
¿ jawe teeboki akai ja pekao ika tonin ? .
¿ jawe teeki akai ja naman ikatoni ? .
Bakebo kimisha tsama imaxon joni imawe .
Westiora tsama ikai jema renixona .
Wetsa ikai jema jakoma winotai oinnai .
Wetsanbiri ikai jema xaba oinnai .
Tsinikana pekao yoikanai jaskati ikana .
Axeamisnin jato yoiai nato jema koshibo imanoxonra westiora ani tsinki axon janekanai .
Jan teeti kirika bakebo menixon jaskaaxon tee atibo jato yoiwe .
Non jemankobora , tsinkikanai jeman koshibo janenox .
¿ tsoaboaonki koshibo janekanai .
Jawe koshiboki janekanai ? .
Ribojanxon sikawe .
Non jemankobora jema koshibo janenoxon ani tsinkitibo akanai .
¿ tsoabo itan jawe koshiboki janekanai ? .
Jabores westiora torokan xepoxon ribojobo sikawe .
Tsinkixon xobo akinti .
Axeamisnin jaskaaxon bakebo betan tee atibo yoiya .
Nato tee anonxo ani kirikain titabo atsa xeati motsai ita wetsa kirikain papabo xobo xewai ribojanxo axetixononko bewe .
Westiora papaiba bakebo betan yoyo ixon jato merakinwe .
Xobo xewakanai jato oinmawe , jaskaxon akanai itan tsoabaonki akinai .
Titabaon bakebo atsa xeati xeamai .
Axeti xobonkoxon yokabo jato awe .
¿ jaweakiki jonibo ika ? .
¿ neskara teeboki nonbichoati iki ? .
¿ benbobaonreski nato tee akai ? .
¿ tee akanaitianki non jato akinti iki ? .
Bakebo yokawe jawe teeboki non tsinkixon akaibo iki .
Jan teeti kirika bakebo menixon jaskaakin tee atibo yoiwe .
Rarebobo kenaxon iki ishton xobo ati .
Ribojobo oinxon pei xatexon xobo akin seneankin taxnanwe .
Seneanxon jaskara tee aka yoiwe .
Non kaibobo kenaxon noa xoboakinon ixon ishton keyoti kopi onanxon : ribojobo bixon xoboaki ikanai jisakin taxnanwe .
Kirika aki mia axea jawekibo jato onamawe .
Bakebo naman yakakinxon ja tee akanabo bexon jato menipakewe oinkanon .
Ja oxe axekana jawekiboki yoyo ikanai .
Jato shinamawe mesko yokabo axon neskaakin .
¿ tsoaboki non axeti xobonko meraibata ? .
¿ tsoabaon xobonkoki noa meraibata ? .
Mesko bewabo axekanaboribi jato bewakinwe , jainxon kirika pei tsekaxon menixon jawerato teeki jawen kenshama ika ja shinanxon ati , ribojanxon sikati yoiwe , seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Jawekiatibo itan jene beaitian non jawekiatibo koiranti .
Jawekiatibo onanti .
Axeamisnin jaskaaxon bakebo betan tee atibo yoiya .
Nato tee anonxon natobo bewe : oranshi botiria itan wetsa jawekiboribi axeti xobonko beti bakebo yoiwe , jaskaribiakin mesko yobinboribi .
Westiora joni mesko jaweki marotiaya benenaxon joi seneanwe merakin bakebo iwenoxon .
Bakebo jeman pikokin iweai mesko jawekibo maroti xobonko marokanaibo oinkinoxon .
Bakebaon mesko yokabo ja maroti ibo akai .
Axeti xobonko iwexon mesko yokabo awe .
¿ jaweranoki noa katana ? .
¿ jaweboki ja marotiain marokanai ? .
¿ maishiain kaxonki jawe ja jawekiatibo marokanai oinai ? .
¿ jawe jawekibomein non piti iki isinyamai aninoxon ? .
¿ jawe jawekiatibaonki non yora koshi meniamaibo iki ? bakebaon mesko yobinbo beai itan mesko jawekiatibaon xakabo oimaxon axeamisnin jato yoiai : rabekeska jawekiatibo maton oinara jatibira jawekiatibires iki , ikaxbi matonra onana iti jake noa jan yora koshi meniaboriki : mesko kokotibo , ( pocha , naranxa ) yoabo ( waran , kari , tomate ) yapabo itan wetsa jawekiboribi jaabokayara iti jake non jawekiaka , ikaxbi oranshi , chisito , kokoti batabo non yora koshi atimabo , noa mesko isinbores meniti atipanke , jaabora non jawekiairatima iki .
Axeamisnin bakebo yobin chokaxon rataxon raton axon kokokinwe .
Mesko jawekiatibo ribojana oinxon jan non yora koshi meniaibores xatexon rato chicho taxnanwe .
Pochabo toponti .
Bakebo jeman pikokinxon mesko yobinbo toponkinwe .
Bakebaon mesko yobinbo axeti xobonko bea jato toponmawe .
Axeti xobonko iwexon ja yobinbo oimaxon mesko yokabo bakebo awe .
¿ jawekeskara jisarin nato yobinbo ? .
¿ jawekeska jisarin kankan ? .
¿ kankaman chichokeaki jawekeska jisa iki ? .
¿ jatibi yobinrin beroya ? .
¿ anirin iamax maxkorin ? .
¿ nato yobinboki mishkianti iki ? .
¿ jaweboribimein non mishkianti atipanke ? .
¿ nato yobinboki non toponti atipana ? .
¿ jaweti pocharin ? .
Toponxon yoiwe .
Bakebo betan ja yobinbo rataxon jato kokokinwe .
¿ jawerato yobinboki mishkin atibo iki ? .
Ribojobo oinxon toponxon jati paketa yoiwe .
Bakebo yoyo axonwe jaskara tee ati .
¿ jaweti kokoti yobirin ? .
Toponwe .
Jainxon jati paketa toponxo .
Ja topontibo .
Tsekaxon taxnanwe jati ikainkobo natoti kaman 1 .
4 itan 5 .
Jainxon toponwe .
Ribojobo oinxon .
¿ jaweti kokoti yobirin ? .
Toponwe .
Jainxo jati paketa toponxo .
Jatopontibo .
Pocha mishkin aka jati jaska akin ati paketa toponti .
Axeamisnin jaskaaxon bakebo betan tee atibo yoiya .
Nato tee anoxon bakebaon anibo betan yoyo iwe .
Bakebo natoti jaweki bemati .
Pocha .
Joshin .
Tason itan cocharra bakebo bemakanon ixon .
Westiora baken tita betan joi seneanwe bakebo merakin iwenoxon jaskaakin pocha mishkiankinoxon .
Titan pocha mishkiankin jaskakin ati yoiyaibo jato ninkakinwe .
Axeamisnin rabe tsama bakebo imai .
Jainxon jaa tsama rekenxonai bake janeti jake .
Westiora tsamakan tita pocha ratakinai .
Wetsabaobiri onpax kentikan nachitai akinbo .
Titabetan axeamisnin jaska akin mishkin akai bakebaon oinai .
Neska akin awe .
Pochabo ratawe .
Pocha kaxkexon ja kenti ikainko nepowe .
Xawi jene .
Moa tsosinaitian kikin akin chiwinti meshonaketian .
Moa wata pekao bakebo jaton tasomanbo menixon mishkin jawekiakinwe .
Axeti xobonko jato iwexon mesko yokabo bakebo awe tsoabaon ken itan kenmaki ika ixon .
Onanonxon , neskakin ani kirikain wishaxon jato yokawe : bakebo yokawe jati miskin aka paketa yoiti , torobo ikainko jati paketa jato wishamawe .
Seneantian jaskaxon tee akana jato yokawe .
Yoxaman jaskaxon pocha mishkianti onama shinanxon ribojobo tsekaxon jakon akin joyonkin taxnanwe , jainxo torotibi jati paketa wishawe .
Jaskaakin yapa betenti wishati .
Axeamisnin jaskaaxon bakebo betan tee atibo yoiya .
Nato tee anoxon titan betan yoyo iwe .
Axeti xobonko joxon titan betenti bakebo onanmai .
Westiora toro imaxon bakebo yakakinxon yoiwe ramara min titan jaskaakin betenai yoiti .
Axeamisnin jato yoiyai ramara shinanmeran non yapa betenai ixon , jakopira bakebo yokapakeai jawe yapaki betenkasai ixon , jainxon axeamisnin jaska akin meken imai ointi bakebo yoiyai , jaskakin akaitian mawakanai : rekenpari machitonin yapa raras akanai , jainxon potexon kentikan napokanai , ja pekao chikan beyasankani , jainxon paranta xakikanai , chiwinkanai , axe betan yochi xatexo nepoti iki , tashiribi nepotai , jainxon pikanai .
Axeamisnin mesko yokabo bakebo akai .
¿ jawe yapaki maton betena ? .
¿ betenkinki rekenpariki maton jawe aka ? .
¿ paranta xakiyabichoki betenti iki ? .
¿ jawe noe atiboribiki non nepoti iki ? .
¿ maton kenki ika nato beten ? .
¿ jatibi yapaki non betenti iki ? .
¿ jawe yapaboreski betenti iki ? .
Jan teeti kirika menixon jaskaakin tee atibo yoiwe .
Titan jaskaakin yapa betenti yoiya ninkata pekao rama shinanxon tee ati jato yoiwe .
Mesko ribojobo jan betenti bexon taxnanwe .
Bakebo jaskaakin yapa betenti wishakinwe .
Kirika oinbokin itan titan yoiyai ninkawana shinanbokin .
Senen akin yoyo axon jakomaakin wishabo benxoaxon jato yoyo axonwe .
Bakebo yoyo imawe ja tee akana yoiti .
Yapa beteni ikanai ribojo sikaxon jaskakin betenti min atipanakaman wishawe .
Toponti .
Jaweti iporin ixon toponti .
Axeamisnin jaskaaxon bakebo betan tee atibo yoiya .
Mesko bimi berobo tsinkixon axeti xobonko bewe .
Westiora tita betan yoyo iwe meranonxo jaskaaxon ipo bachi manpianti bakebo onamati kopi .
Bakebo torokinxon titan bakebo yoiyai ninkakinwe .
Axeti xobonkoxon bakebo yokabo awe .
¿ jaweki noa titan yoiyai ? .
¿ jawetianki ipo bachi bikanai ? .
¿ jawekeskara jisarin ipo bachi ? .
¿ jawekeskaxonki ipo bachi pikanai ? .
¿ ipo bachi manpiankinki jawekeskaxon ati iki ? .
¿ matonki ipo manpin tana iki ? .
¿ manpianxonbichoki ipo bachi pikanai ? .
¿ jaweti ipo bachiki topona pikota ? .
Bakebo mesko bimi berobo menixon tsamanxonbo jato toponxon yoimawe .
Jati paketabo .
Yapaki ika bewabo bewakinwe .
Jan teeti kirika bakebo menixon jaskaakin tee atibo yoiwe .
Ipo ribojanabo oinxon toponwe .
¿ jawetiki topona paketa ? .
Jati paketa 5 pichaka toppnti wisha .
Natanwe .
Seneanxon bakebo toponkinwe ¿ jawetirin ixon ? westiora bakebo tanakin toponti yoiwe .
Ipo ribojanabo oinxon toponwe .
¿ jawetiki topona paketa ? .
Jati paketa 5 pichaka toponti wisha natanwe .
Mesko jawekiati axon jawekiatibo .
Axeamisnin jaskaaxon bakebo betan tee atibo yoiya .
Mesko akin yapa yoa aka kirikain ribojanxon yamaketian joto xatexon axeti xobonko bewe .
Jeman bakebo pikokinxon westiora toro jato imaxon jaskati tsiniti jato yoiwe : torokinxon bakebo yakakinxon axeamisn jato napon chankatai paranta pei pirotaya , westiora bake meniwe , matora ea oinyabi iti jake akin , nato pirotaran en wetsa bakekibires potai jaara ja baken bixon westiora piti yoa aka jato yoiti jake , iti atipanke ( beten ) jainxon ea pirota meniribai , jaska jaskabainai jatibi bakebaon yoiyaikaman , jawerato bakeki basiai itan shinanbenotai jaara jato napon niax yapa jisati nonoti jake .
Axeti xobonko iwexon mesko yokabo bakebo awe .
¿ jawekeska akin yapa yoa akaboki min ninkata ? .
¿ jawekeskakin yoa axonki min xobonkoxon piai ? .
¿ jawe yoa akaboribiki maton onana ? .
¿ jawekeskaki yoa akaki min pitin ken iki ? .
¿ wetsa jemankoboki jawekeskakin yoa axonbo pikanai ? .
Mibe raenanai westiora bake ainbo itan bake benbon jane wishaxon yokawe .
¿ jawerato jawekiatiki min kenshaman iki ? .
¿ mishkin .
Beten iamax kawa ? .
Jaweratorin min .
Kenshaman iki yoiwe , jainxon westiora sere ja chitemeran wishawe .
Seneanxon jaskara tee akabo yoimawe .
¿ jawekeskakin piti yoa akaboki min onana ? : mibe raenanai westiora bake ainbo itan bake benbo yokawe neskaakin : mishkin iamax betenki min ken iki , jainxon westiora sere ja chitemeran wishawe .
Ea riki joshinax panshin joshintanishaman , ochokeaxbi inin poatai , kokoa batashaman , kikin jene , xakixon xeatiribi .
¿ tsoarin ea ? .
Eariki mai chicokeax aniai , mexaxon biti , joaxon , xoixon , xeatiaxonribira ea jawekiakanai , nokon yorariki mai jisa , raston itan wirishriki nokon tapon .
Eariki toro .
Nokon yora riki joxon sionya .
Nokon naporiki joshin .
Bero pancha .
Kikin bata itan jeneshaman .
Ea riki yoraya .
Xaka panshin chopa saweya yamekiritibi titan xeati akai .
Kikin bata tsonbi rotitima .
Shinanxon biti .
Axeamisnin jaskaaxon bakebo betan tee atibo yoiya .
Westiora sintan axeti xobonko bewe .
Yamaketian minbi kirika katoxon sintanxon metsakin axon bewe .
Bakebo jeman pikokinxon westiora jiwi naman yakakinwe , jainxon ja sitanmeran naranxa , boexeti itan rapis napowe , jainxon neskaakin yokawe : nato sintan chichomeran jawe jawekibo iki matoki onankasai ixon : jainxon neskaakin yoiwe jawen rebo riki kensho , janra non wishai ¿ jawemein iki ja ? shinaxon yoiwe .
Jainxon wetsaribi jato yoiyai jawen yorariki panshin , xokaxon kokoti , kikin bata ¿ jawemein iki ? bakebaon shinanxon yoiti jake .
Axeti xobonko iwexon shinanxon yoitibo ani joxo kirikain wishaxon bea oimawe , ja yoi ika ribojobora ani kirikain ribojanxon westiora kirikani mapoa iti jake bakebaon oinaketian .
Axeamisnin westiorabo shinanxon yoiti , kirikanin wisha yoyo akai , jainxon bakebo yokawe , jawe yoi ikarin : ea riki joshinax panshin joshintanishaman , ochokeaxbi inin poatai , kokoa batashaman , kikin jene , xakixon xeatiatiribi ¿ tsoarin ea ? bakebaonra yoiti jake jawe yoi ikarin , shinanyamakanaitian jainmashoko ja ribojo mapoa kirika wakexon jato oinmawe , jaska , jaskabainkin jatonbi shinaxon yoiti iki .
Jaton tee akabo xobonko boxon jawen anibobo yoiti iki .
Shinanxon yoiti axeamisnin yoyo axona ninkaxon tee awe .
Jainxon ja wishabo xatexon jabe rabetainkobo taxnawe .
Jakoma winonaketian jaskati koirametibo .
Axeamisnin jaskaaxon bakebo betan tee atibo yoiya .
Bakebo jeman pikokinxon jato yakakinxon esewe jaskaati koirametiki .
Jeman jax noa koirameti iki , jene beaitain , niweabataitian wetsa jawekiboribiki .
Bakebaon shinan yoiyaibo ninkawe .
Jan teeti kirika bakebo menixon yokawe .
¿ jawe ribojoboki maton oina ? .
Bakebaon ribojo .
Oinxon yoiyai .
Jaweakiki ikanai ixon yoipakeai .
¿ jawekopimein noa noabicho senatima iki ? .
¿ jawe jakoma jawekiboki noa winoti atipana non yora koiranyamax ? .
¿ jawe janeborin ja chokitibo maton oina ? .
¿ jawe wetsa jan koirametiboribiki min onana ? senentian bakebo yokaribiwe , ja pekao bakebo tsinikinwe neskakin .
Makan menipakexon yokawe tsonki westiora ribojo jawen kirikainoa oinxon yoitiki , ja ribojo yoiketian jaskara jisa ribojoya ixon tiosh iamax makan ja napon rakanwe , jainxon wetsa bake yokawe jawen ribojobiri yoishokonon ixon , jaskara ribojo yoiya ninkaxon bakebaon ribojoinoa benaxon bero rakanai , jaska jaskabaini tsinikanai , jawerato bakenki jatibi ribojo ikain makan bocho akai , janra mato xewinke .
Mesko jakoma jawekibo winokanketian jaskati koirametibo ribojana oinxon mibe axeaibo betan yoyo iwe jaskati koirametiki .
Jenen beai jawekibo toponti .
Nato tee anonxo bakebaon papa betan yoyo iwe , jaton bakebo nato jawekibo axeti xobonko bemati ; masen kaxkexon nawexon kiniati .
Axeamisnin yoman , mansian bero itan mesko jan sikatibo ( tempera ) beai .
Westiora kirikanin iwi .
Rono itan tsitsimitsa ribojanxon axeti xobonko beti .
Mesko jawekibo beabo jato oimaxon yoiyai .
Ramara non westiora rono pikokanai .
Neskaxon jato akinwe .
Masen rono akin pikoti .
Masen beabo aninkoxon maxko akin joyonkanai .
Ja kinibo ikainko yomaman nexati , aninkoxon maxko akin .
Mesko jan sikatibaon rono jisakin sikawe .
Mansia bero axonwe .
Jainxon jeman barianwe .
Jeman bakebo pikokinxon toponkinwe jati masen jikia .
Ribojobo oimaxon mesko yokabo awe .
¿ jaweki non pikoa ? .
¿ jaweranoki ronobo jaa ? .
¿ jawetiki non topona pikota ? .
Jene bexon jaskara jawekibo beai oinxon rama topoxon jati chiteres sikawe .
Seneanxon jato yoimawe .
¿ jaweboki jenetiaxon jenen bewai ? .
Rama ribojo oinwe .
¿ jaweti jawekirin ja jisabires jenetiaxon beabo ? .
Jati toponxo jati chiteres sikawe .
Nonti .
Westiora yosi betan joi seneanwe axeti xobonko meranon .
Bakebo yosin nonti yoiyai ninkakiwe .
Yosin nonti yoiya ninkata pekao .
Bakebo jan teeti kirika meniwe .
Jainxon jato jaskaakin tee ati yoiwe .
Ribojobo tsekaxon westiora nonti pikowe .
Jainxon mesko jiwi itan pei choshi bixon jene beaitian mesko jiwibo toxbata jisakin taxnanwe .
Taxnanwe .
Seneanxon axeamisnin bakebo yoiyai jawekopiki nontia iti jakon iki .
Bakebo mesko yokabo awe .
¿ jaweki mia yosin yoiya ? .
¿ jenetiaxonki jawe jawekibo beai ? .
¿ jaweboki toshbapaketai bikanai ? .
¿ jiwiboreski bikanai jene beaitian ? .
¿ jaweribimein non biti iki ? .
Jaskaaxon tee akanabo jato yoimawe .
Ribojobo tsekaxon westiora nonti pikowe .
Jainxon mesko jiwi itan pei choshi bixon jene beaitian mesko jiwibo toxpata jisakin taxnanwe .
Kirika aki mia axea jawekibo jato onamawe .
Bakebo naman yakakinxon ja tee akanabo bexon jato menipakewe oinkanon .
Ja oxe axekana jawekiboki yoyo ikanai .
Jato shinamawe mesko yokabo axon neskaakin .
¿ tsoaboki non axeti xobonko meraibata ? .
¿ tsoabaon xobonkoki noa meraibata ? .
Mesko bewabo axekanaboribi jato bewakinwe , jainxon kirika pei tsekaxon menixon jawerato teeki jawen kenshama ika ja shinanxon ati , ribojanxon sikati yoiwe , seneanxon taxnanxon jato yoimawe jaskara tee akana .
¿ jawerato teeki mia axeameran min kenshaman ika ? .
Rabe bakebo biananamawe .
Bakebaon westiora makan bia iti jake .
Westiora bakenpari dado potaxon ja topontiain paketa oinxon jain makan rakanai .
Ja pekao wetsa baken ashokoai , jaskati tsinikanai .
Neskara ribojobo pikoketian jaskati tsiniti .
Pirotain nokotax .
Rabe ja toponti winomaxon kimisha itinko makan rakanwe .
Toponti 4 nokotax .
Chosko ja toponti winomaxon pichika itinko makan rakanwe .
Ainbo itan benbo bakebo bewain nokotax .
Westiora bewa bewawe .
Toponti 9 nokotax .
Posaka ja toponti winomaxon iskon itinkon makan rakanwe .
Westiora ratonko piti xoi itina nokoxon .
Westiora jaskakin yoa axon piti yoiwe iti atipanke kawa .
Kobin bawin maponko nokotax .
Peokoti tsiniribiwe .
